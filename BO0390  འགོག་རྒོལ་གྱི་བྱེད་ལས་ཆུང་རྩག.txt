འགོག་རྒོལ་གྱི་བྱེད་ལས་ཆུང་རྩག 
རྩོམ་པ་པོ། སིཊིཝ། ཀོ་རོ་ཤོ། དང༌། ཇཱོན། ཇེཁ་སོན།


༡ མང་པོའི་སྟོབས་ཤུགས།

བུ་དེས་བརྗོད་པར། ༼ཇི་ལྟར་སྲ་ཞིང་མཁྲེགས་པའི་བྲག་རྡོ་དེ་མཉེན་ཞིང་འཇམ་
པའི་ཆུ་རྒྱུན་ལོ་མང་འཕྲད་པ་ལ་བརྟེན་ནས་བརྡར་ཟད་དུ་སོང་སྟེ་འཐག་པ་དེ་ཁོས་
ཤེས་པ་ལྟར་སྲ་མཁྲེགས་ཀྱི་རང་བཞིན་དོར་བ་ཡིན།༽
བྷར་ཊོལ་ཊ། བྷེ་རེ་ཅེཊ།
བྷརཡན། ༼ཁྱེད་ཚོ་ཚང་མ་གང་ཟག་སྒེར་རེད།༽
མི་ཚོགས། ༼རེད། ང་ཚོ་ཚང་མ་གང་ཟག་སྒེར་རེད།༽
མི་ཚོགས་ནང་གི་མི་ཞིག ༼ང་མིན།༽
མོན་ཊི། པ་ཡི་ཐོན་གྱིས་བྲིས་པའི་བྷརཡན་གྱི་མི་ཚེ།
འཆམ་འཆམ་འགྲོ་མཁན་ཚོས་ལྕགས་ཁྲབ་འཁོར་ལོ་ཕམ་དུ་བཅུག་པ།
གྷཌཎསིཁ་གྲུ་ཁ་དང༌། པོ་ལཎཌ་རྒྱ་ཁྱབ་ཏུ་ཕྱི་ལོ་༡༩༨༠ ཟླ་བ་བརྒྱད་པའི་ནང་ལས་
མཚམས་འཇོག་པའི་ལས་མི་ཚོས་བསྐྲུན་པའི་མང་ཚོགས་ཀྱི་ལས་འགུལ་སོལི་ཌར་
རེཌི་༼གདུངས་སེམས་མཉམ་བསྐྱེད།༽ ཞེས་པ་དེ་བྱུང་བ་དེས་འཛམ་གླིང་
དམག་ཆེན་གཉིས་པ་ནས་བཟུང་ལུང་པར་དབང་སྒྱུར་བྱེད་མཁན་དེར་ཉེན་འཚབ་
བཟོས་པ་རེད། ཕྱི་ལོ་༡༩༨༡ ཟླ་༡༢ ཚེས་༡༣ ཉིན་དམར་ཤོག་དབང་འཛིན་
པ་ཚོས་སོལི་ཌར་རེཌི་གཏན་དུ་མཚམས་འཇོག་བྱེད་ཆེད་སྲང་ལམ་དུ་ལྕགས་ཁྲབ་
འཁོར་ལོ་བཀོད་མངགས་བྱས་པ་རེད། བརྒྱ་ཕྲག་བརྒལ་བ་འཛིན་བཟུང་དང༌།
བཅུ་ཕྲག་བརྒལ་བ་དམར་གསོད་བཏང་བ་རེད།
འཛིན་བཟུང་བྱས་པ་དང༌། ལྕགས་ཁྲབ་འཁོར་ལོ་བཏང་བ་ལ་མ་ལྟོས་པར་
པོ་ལཎཌ་པ་ཚོས་རྫུན་གཏམ་གྱིས་ཁེངས་པའི་བརྙན་འཕྲིན་གྱི་གསར་འགྱུར་ཁག་ལ་
ཕྱིར་ལྡོག་བྱེད་རྒྱུའི་མཚོན། སོལི་ཌར་རེཌི་བཀག་འགོག་བྱས་པའི་ཐད་དུ་ངོ་རྒོལ་
གོ་སྒྲིག་བྱས་པ་རེད། འོན་ཀྱང་བརྙན་འཕྲིན་གྱི་གསར་འགྱུར་ལ་ཕྱིར་ལྡོག་བྱས་པ་
དེ་ཙམ་གྱིས་སྲིད་གཞུང་ལ་ངོ་ཚ་འབེབས་ཐུབ་མེད། གང་ཡིན་ཟེར་ན། ཕྱིར་ལྡོག་
གི་རེ་སྐུལ་དེར་མི་ཇི་ཙམ་གྱིས་ཉན་འཇོག་བྱས་ཡོད་པ་སུས་བརྗོད་ཐུབ་བམ།
གྲོང་བརྡལ་ཆུང་ངུ་ཞིག་གི་ནང་དུ་གནས་སྡོད་མི་རྣམས་ལ་ཐབས་ལམ་
ཞིག་རྙེད། ཤར་ཕྱོགས་པོ་ལཎཌའི་ནང་གི་སིཝི་ཌི་ནིཀ་གནས་སྡོད་པ་རྣམས་ཀྱིས་
ཕྱི་ལོ་༡༩༨༢ ཟླ་༢ ཚེས་༥ ཉིན་ནས་འགོ་འཛུགས་ཀྱིས་དགོང་རྟག་རེ་ཞིང་
འཆམ་འཆམ་ལ་ཕྱིན་པ་རེད། ཆུ་ཚོད་ཕྱེད་ཀ་ཅན་གྱི་དགོང་དྲོའི་གསར་འགྱུར་
འགོ་ཚུགས་པ་དང༌། སིཝི་ཌི་ནིཀ་གནས་སྡོད་པ་ཚོས་ཕན་ཚུན་སྐད་ཆ་ཤོད་པ་དང༌།
འཆམ་འཆམ་བྱེད་པ། འཁྱམས་མྱུལ་བྱེད་པ་བཅས་ཀྱིས་སྒོ་ནས་སྲང་ལམ་ཁེངས
འགྲོ་གི་ཡོད། འགའ་ཞིག་གིས་ཕྱིར་མ་ཐོན་གོང་ལ་རང་རང་གི་གློག་ནུས་བྲལ་
བའི་བརྙན་འཕྲིན་འཕྲུལ་འཁོར་རྣམས་བེད་མེད་ཀྱི་ཚུལ་དུ་སྲང་ལམ་ཕྱོགས་སུ་ཁ་
གཏད་དེ་སྒེའུ་ཁུངས་ཀྱི་སྟེང་དུ་བཞག་པ་རེད། གཞན་དག་ཚོས་དེ་ལས་ཀྱང་གོམ་
གང་འགྱངས་སྤོ་བྱས། ཁོང་ཚོས་རང་རང་གི་གློག་ནུས་བྲལ་བའི་བརྙན་འཕྲིན་
འཕྲུལ་འཁོར་རྣམས་བྱིས་འདྲུད་འཁོར་ལོའམ། ཡང་ན་ལག་འདྲུད་འཁོར་ལོའི་ནང་
དུ་བླུགས་ཏེ། དགོང་དྲོ་འཆམ་འཆམ་ལ་འཁྲིད་པ་རེད།
༼གལ་ཏེ་འགོག་རྒོལ་དེ་ས་འོག་གི་ལས་འགུལ་བ་ཚོས་བྱས་པ་ཡིན་ན།
དེ་ནི་ཁྱེད་རང་ཡང་མ་རེད་ལ། ང་ཡང་མ་རེད། འོན་ཀྱང་ཁྱེད་རང་གི་ཁྱིམ་མཚེས་
ཚོས་ཁོང་ཚོའི་བརྙན་འཕྲིན་འཕྲུལ་འཁོར་རྣམས་འཆམ་འཆམ་ལ་འཁྲིད་འགྲོ་བ
མཐོང་དུས། ཁྱེད་རང་ཡང་གནད་དོན་ཞིག་གི་ཆ་ཤས་ཡིན་པའི་ཚོར་བ་བསྟེར་གྱི་
ཡོད། སྲིད་དབང་སྒེར་འཛིན་པའི་དམིགས་ཡུལ་ནི། ཁྱེད་རང་གྲོགས་མེད་ཁེར་
རྐྱང་དུ་ལུས་པ་ལྟ་བུའི་ཚོར་བ་ཡོང་དུ་འཇུག་རྒྱུ་དེ་རེད། སིཝི་ཌི་ནིཀ་པ་ཚོས་ཁེར་
རྐྱང་གི་གནས་བབ་དེ་མེད་པ་བཟོས་ཏེ། ཡིད་ཆེས་བསྐྲུན་པ་རེད།༽ ཅེས་སོལི་
ཌར་རེཌིའི་རྒྱབ་སྐྱོར་བ་ཞིག་ལ་རྗེས་སུ་དོ་སྣང་བྱུང་འདུག
གྲོང་ཁྱེར་དང་། གྲོང་བརྡལ་གཞན་ཁག་ལའང་ཁྱབ་པའི་བརྙན་འཕྲིན་
འཕྲུལ་འཁོར་འཆམ་འཆམ་དུ་འཁྲིད་པའི་འཐབ་རྩལ་དེས། སྲིད་གཞུང་ལ་ཁོང་ཁྲོ་
བསླངས་པ་རེད། འོན་ཀྱང་དབང་འཛིན་པ་ཚོ་ལ། དེར་འཁོན་ལན་སློག་རྒྱུར་ནུས་
པ་བྲལ་བའི་ཚོར་བ་སྐྱེད་པ་ལས་བྱེད་ཐབས་མ་བྱུང༌། གང་གིས་ཅེས་ན། འཆམ་
འཆམ་ལ་འགྲོ་རྒྱུ་ནི་ནག་ཉེས་ཁྲིམས་གཞིའི་ནང་དུ་གཞུང་འབྲེལ་ཁྲིམས་འགལ་གྱི
བྱ་བ་ཞིག་གཏན་ནས་མིན།
མཐའ་མ་དེར་མཚན་འགྲུལ་གཅོད་པའི་ཐེམ་སྤང་བཀོད་ཁྱབ་དེ་དགོང་དྲོའི་
ཆུ་ཚོད་བཅུ་པ་ནས་བདུན་པ་བར་དུ་དུས་ཡུན་སྔ་སྣུར་བྱས་ཏེ། སུཝི་ཌི་ནིཀ་པ་ཚོ་ཆུ་
ཚོད་བདུན་དང་ཕྱེད་ཀའི་གསར་འགྱུར་གྱི་སྐབས། ནང་དུ་མི་སྡོད་ཐབས་མེད་བཟོས་
པ་དང་། ཡང་ན་འཛིན་བཟུང་དང་སྲོག་གི་ཉེན་ཁ་གདོང་ལེན་བྱེད་དགོས་པ་བཟོས།
ཡིན་ན་ཡང་སུཝི་ཌི་ནིཀ་གནས་སྡོད་པ་ཚོས་དེའི་ཚབ་ཏུ་དགོང་དྲོའི་ཆུ་ཚོད་ལྔ་པའི་
གསར་འགྱུར་གྱི་སྐབས་སུ་འཆམ་འཆམ་ལ་ཕྱིན་ཏེ་ཡ་ལན་སྤྲད་པ་རེད།
གལ་ཏེ་ཚང་མ་འཆམ་འཆམ་དུ་བསྐྱོད་ན་ལས། དེ་མིན་པོ་ལཎཌི་པ་
ཚོས་བརྙན་འཕྲིན་གྱི་གསར་འགྱུར་ལྟ་ཉན་བྱེད་ཀྱི་མེད་པ་དེ་ཤེས་རྟོགས་དཀའ་བ་
དེ་བཞིན་དུ་མི་ག་ཙམ་གྱིས་སྲིད་གཞུང་ལ་སྐྱོན་བརྗོད་བྱེད་པའི་ལས་རིམ་དག་ལ་
ཉན་གྱི་ཡོད་མེད་ཀྱང་ཤེས་རྟོགས་དཀའ་བ་བྱུང༌། སོལི་ཌར་རེཌི་ལ་དཀའ་ངལ་དེ་
སེལ་ཐབས་ལའང་ལམ་ཞིག་རྙེད།
སོལི་ཌར་རེཌི་རླུང་འཕྲིན་གྱིས་གཞུང་འབྲེལ་གྱི་དྲིལ་བསྒྲགས་རྣམས་ལ་
དགག་པ་བྱེད་པའི་ཆེད་དུ་ཁྲིམས་མཐུན་མིན་པའི་གསལ་བསྒྲགས་ཀྱི་གསར་འགྱུར་
རྒྱང་སྲིངས་བྱས། འོན་ཀྱང་ས་འོག་གི་གསར་འགྱུར་དེ་དག་ལ་མི་ཇི་ཙམ་གྱིས་ཉན་
གྱི་ཡོད་མེད་སུས་ཀྱང་ཤེས་རྟོགས་དཀའ་བ་བྱུང༌། གནས་སྐབས་དེ་འདྲའི་འོག་
ཏུ་མང་ཚོགས་ཀྱི་བསམ་ཚུལ་བསྡུ་རུབ་བྱེད་རྒྱུ་ནི་བསམ་ཡུལ་ལས་འདས་པ་རེད།
དེས་ན་སོལི་ཌར་རེཌིའི་རྒྱང་སྲིངས་པ་ཚོས་ཚོད་ལྟ་ཞིག་བྱས་པ་རེད། ཁོང་ཚོས་
མང་ཚོགས་ལ་ལས་རིམ་གྱི་དུས་ཚོད་ངེས་ཅན་གྱི་སྐབས་སུ་རང་རང་གི་ནང་དུ་
གློག་གསོད་སྤར་བྱེད་དགོས་པའི་རེ་སྐུལ་ཞུས་།
དེ་འདྲ་བྱེད་པར་མངོན་གསལ་ཅན་གྱི་ཉེན་ཁ་ཞིག་ཡོད། གལ་ཏེ་ཁང་
བརྩེགས་ཆེན་པོའི་ནང་དུ་གློག་འབར་ཤི་བྱེད་པ་དེ་ཁྱེད་རང་གཅིག་པུའི་ཁང་མིག་
ཡིན་ན། དེས་ཉེ་འཁྲིས་སུ་ཡོད་པའི་ཉེན་རྟོག་པ་ལ་༼ ལྟོས་དང་འདི་གར་ཁྲིམས་
བཤིགས་མཁན་ཞིག་སྡོད་ཀྱི་འདུག་༽ ཟེར་བའི་ཁྱབ་བསྒྲགས་བྱེད་ཀྱི་ཡོད།
རྒྱང་སྲིངས་ཀྱི་སྐབས་སུ་སྲིད་གཞུང་དང་ལྟ་བ་མི་མཐུན་པ། ཀོན་སི་
ཊན་ཊི། གྷི་བཊ། པོ་ལཎཌིའི་རྒྱལ་ས་ཝར་སོའི་སྲང་ལམ་སྟེང་བསྐྱོད་པ་རེད།
ཁོང་གོམ་བགྲོད་བྱེད་པའི་སྐབས་སུ་ཁང་པ་ཐོག་བརྩེགས་དང་པོའི་ནང་གི་གློག་
བཞུ་རྣམས་འབར་ཤི་བྱེད་ཀྱི་ཡོད་པ་མཐོང་བ་རེད། ཁོང་གིས་ཕྱིར་བཤིགས་བྱས་ཏེ
བལྟ་སྐབས་ཁང་བརྩེགས་ཡོངས་ཀྱི་གློག་བཞུ་འབར་ཤི་བྱེད་ཀྱི་ཡོད་པ་ཤེས། ཁོང་
གིས་རང་ཉིད་ཀྱི་རྒྱབ་ཏུ་བལྟ་སྐབས་སྲང་ལམ་གྱི་མཐའ་མ་བརབར་དུ་ཁང་བརྩེགས་
གཅིག་རྗེས་གཉིས་མཐུད་ཡེ་ཤུ་མ་ཤི་ཀའི་འཁྲུངས་སྐར་གྱི་ཤིང་སྡོང་བཞིན་གློག་
འོད་འཚེར་བཞིན་པ་མཐོང་། དེ་ཉིན་དགོང་དྲོའི་གསར་འགྱུར་གྱིས་གྲོང་ཁྱེར་
ཡོངས་ཀྱི་ཁང་བརྩེགས་རྣམས་ཀྱི་ནང་དུ་གློག་བཞུ་འབར་ཤི་བྱས་ཡོད་པ་བཤད་པ་
རེད། གྷི་བཊ་ཀྱིས་༼དགའ་སྤྲོའི་ཚོར་བ་དེ་འདྲ་རྟོག་པར་འཆར་དཀའ་བ་རེད།༽
ཅེས་བརྗོད།
དབང་འཛིན་པ་ཚོ་ལ་ནི།། ཝར་སོའི་གནས་སྡོད་པ་ཡོངས་རྫོགས་འཛིན་
བཟུང་བྱས་ན་ལས། དེ་མིན་ཁོང་ཚོར་བྱེད་རྒྱུ་གང་ཡང་མེད།
ཆེས་གཙིགས་ཆེན་གྱི་དུས་སྐབས་སུའང༌། སོལི་ཌར་རེཌིའི་རྒྱབ་སྐྱོར་བ་
ཚོས་པོ་ལཎཌིའི་དམོད་འོས་པའི་དབང་སྒྱུར་པ་ཚོ་ལ་གནོད་པ་སྐྱེལ་བའི་ཐབས་ལམ་
རྙེད་པ་རེད། ཕྱི་ལོ་༡༩༨༤ ལོར་ཨུ་རུ་སུའི་འགོ་ཁྲིད་ཡུ་རི། ཨན་ཌོ་པོཝ་གྲོངས་
པ་རེད། སྐབས་དེར་ཨན་ཌོ་པོཝ་གྱི་སྐུ་ཚབ་ཀོན་སི་ཊན་ཊིན། ཅར་ནན་ཀོ་ཡིས་
མོས་ཁོའི་ནང་དུ་ཡོད་པའི་བཞི་མདོ་དམར་པོའི་ལི་ནིན་གྱི་བང་སོ་ཡོད་སའི་སྟེང་
ནས་གསུང་བཤད་གནང་བཞིན་པ་ཐེ་བའི་གཞུང་འབྲེལ་ཞུགས་འབུལ་ཐད་ཀར་རྒྱང་
སྲིངས་བྱེད་བཞིན་པའི་ལས་རིམ་ལ་འགོག་རྐྱེན་བྱས་པ་རེད།
གྷི་རི་གྷོཛ། ལིན་ཀོས་ཀི་ཡིས་ཕྱི་ལོ་༢༠༠༦ ལོར་བཟོས་པའི་དངོས་
བཀོད་གློག་བརྙན་༼བརྙན་འཕྲིན་གསར་འགྱུར་དང་ལྷན་དུ་འཆམ་འཆམ་༽
ཞེས་པའི་ནང་དུ་གསལ་བ་བཞིན་གཞུང་འབྲེལ་གྱི་རྒྱང་སྲིངས་དེར་མྱུར་དུ་འགོག་
རྐྱེན་བཟོས་པ་རེད། ༼དམར་ཤོག་ཚོགས་པའི་སྙན་གྲགས་ཅན་གྱི་ཐུགས་སྲས།
ཡུ་རི། ཨན་ཌོ་པོཝ་མཆོག་འཇིག་རྟེན་འདི་ནས་ཕྱི་མའི་སྔ་ལམ་དུ་གྱུར་པ་རེད།༽
ཅེས་ཅར་ནིན་ཀོའི་གསལ་ལ་མི་གསལ་བའི་ཞེན་པ་ཅན་གྱི་གཏམ་བཤད་གྱི་ཚབ་ཏུ་
༼འདི་ནི་སོལི་ཌར་རེཌིའི་རླུང་འཕྲིན་ཚབ་ཀྱི་བརྙན་འཕྲིན་རེད། གསན་མི་རྣམ་པ་
ཚོ། དགོང་དྲོ་བདེ་ལེགས།༽ ཞེས་སོགས་པོ་ལཎཌིའི་བརྙན་འཕྲིན་ལྟ་མི་ཚོས་
གསལ་བསྒྲགས་མི་འདྲ་བ་ཞིག་གློ་བུར་དུ་གོ་བ་མ་ཟད། གསལ་བསྒྲགས་དེའི་ནང་
དུ་འཛིན་བཟུང་བྱས་པའི་ལས་འགུལ་བ་ཚོའི་མིང་གཞུང་སྒྲོག་སྦྱང་དང༌། ཕྱོགས་
འགལ་བ་ཚོའི་རེ་འདུན་ཇི་ཡོད་རེ་རེ་ཞིང་གསལ་བསྒྲགས་བྱས་པ་རེད།
པོ་ལཎཌིའི་བརྙན་འཕྲིན་ལྟ་མི་ཚོ་ལ་དགའ་སྤྲོ་ཆེན་པོ་བྱུང་ཡང་དབང་
འཛིན་པ་ཚོ་ལ་ནི་དེ་ལྟར་མ་བྱུང་བ་རེད། གསང་བའི་ཉེན་རྟོག་པ་ཚོས་ཉེས་ཅན་པ་
སུ་ཡིན་ངོ་འཕྲོད་བྱེད་ཐུབ་མེད། སྲིད་གཞུང་ལ་ཁ་སྐྱེངས་པོ་དང༌། དེ་མིན་གཞན་
ཚང་མར་དགའ་སྤྲོ་ཆེན་པོ་བྱུང་བའི་གནས་བབ་དེ་རང་འཇགས་གནས་པ་རེད།
ཡོང་རྒྱུའི་ལོ་ཡུན་དག་གི་ནང་དུ་འཁྲུག་ཆ་དོད་པའི་དཀའ་རྙོགས་དང་ལྷན་དུ།
བརྙན་འཕྲིན་གྱིས་ཁེངས་པའི་བྱིས་འདྲུད་འཁོར་ལོ་དང༌། གློག་བཞུའི་སྤར་གསོད།
འགོག་རྐྱེན་བྱས་པའི་ཞུགས་འབུལ་བཅས་ལ་བརྟེན་ནས་པོ་ལཎཌི་པ་ཚོའི་རེ་བའི་མེ་ལྕེ་
གསོན་གནས་ཐུབ་པ་བྱུང་བ་རེད། ལོ་ཤས་ཀྱི་ནང་དུ་གཡོ་འགུལ་བྲལ་བའི་སྲིད་གཞུང་
དེའི་ཚུགས་ཁ་འཐོར་བ་རེད།
གནད་ཆེ་བའི་ཡིག་ཕྲེང་གཅིག་མ།
ཕྱི་ལོ་༡༩༧༣ ནས་བཟུང་ཡུ་རུ་གུ་ཝེ་ལ་དབང་སྒྱར་བྱེད་མཁན་དྲག་དམག་ཚོགས་
པ་དེ་བཟོད་བསྲན་རྩ་བ་ནས་མི་ཐུབ་མཁན་ཞིག་ཡོད། ཡུལ་མི་འབུམ་ཕྲག་མང་པོ་
བཙན་བྱོལ་དུ་འགྲོ་དགོས་པ་བྱུང༌། སྲིད་དོན་གྱི་ཕྱོགས་འགལ་བ་ཚོ་བཙོན་འཇུག་
བྱས། མནར་གཅོད་ནི་ཉིན་རེ་ཉིན་རེའི་བྱ་གཞག་ཏུ་གྱུར་བ་རེད། སྐབས་དེར་
སྲོལ་རྒྱུན་གྱི་རོལ་དབྱངས་ཚོགས་འཛོམས་རིགས་ཀྱང་སྲིད་གཞུང་མགོ་རྟིང་སློག་
པའི་ཉེན་ཁར་རྩིས་པ་རེད། རཱ་ཝེལ་གྱི་༼གཡོན་ལག་གི་པི་ཡ་ནོ་རོལ་ཚོགས་༽
ཞེས་པའི་འཁྲབ་སྟོན་ཞིག་ཕྱིར་འཐེན་བྱེད་དུ་བཅུག་པ་རེད། གང་ཡིན་ཟེར་ན།
འགོ་བརྗོད་དེ་ཉེན་ཁ་ཆེ་བའི་གཡོན་ཐལ་ཅན་ཞིག་ཏུ་མཐོང་བ་རེད། འོན་ཀྱང་མི་
ལོ་བཅུ་གཉིས་ནང་གི་དྲག་དམག་དབང་སྒྱུར་གྱི་རིང་ལ་རྐང་པོལ་རྩེད་འགྲན་གྱི་
ཁྲོད་དུ་མངོན་གསལ་ཅན་གྱི་ངོ་རྒོལ་ཆུང་ངུ་ཞིག་བྱུང་བ་རེད།
རྩེད་འགྲན་ཆེ་ཁག་རྣམས་ཀྱི་སྔོན་དུ་ག་དུས་རོལ་དབྱངས་དང་བཅས་
རྒྱལ་གླུ་གཏོང་སྐབས། རྩེད་ཐང་ནང་གི་ཡུ་རུ་གླུ་ཝེན་སྟོང་ཕྲག་དུ་མས་འདོད་
ལ་མི་འདོད་པའི་ངང་ནས་གཏོང་གི་ཡོད། རྒྱལ་གླུ་སྐད་ཤུགས་ཆེན་པོའི་སྒོ་
ནས་མི་གཏོང་བ་དེ་ག་རང་གྱེན་ལོག་ཅིག་ཡིན། འོན་ཀྱང་དམག་སྤྱི་དེའི་བསམ་
ཚུལ་ལྟར་བྱས་ན། དེ་ལས་སྡུག་པ་ཞིག་ད་དུང་ཡོང་རྒྱུ་བསྡད་ཡོད། རྒྱལ་
གླུའི་ནང་དུ་༼གདུག་རྩུབ་ཅན་གྱི་སྲིད་སྐྱོང་འདར་སིག་རྒྱབས་པར་ཤོག་༽
ཅེས་པའི་ཡིག་ཕྲེང་གཅིག་འཁོད་ཡོད། ཚིག་བརྗོད་འདི་དག་གིས་སྐུལ་བརྡ་བྱས་
ཏེ། རྩེད་ཐང་ནང་གི་མི་ཚོགས་ཀྱིས་དར་ཆ་གཡུགས་པ་དང་ལྷན་དུ་གློ་བུར་གྱིས།
༼གདུག་རྩུབ་ཅན་གྱི་སྲིད་སྐྱོང་འདར་སིག་རྒྱབས་པར་ཤོག་༽ ཅེས་ཚང་མས་
མགྲིན་གཅིག་ཏུ་སྐད་གསང་མཐོན་པོའི་སྒོ་ནས་གཏོང་གི་ཡོད། དུས་ཡུན་ཐུང་ལ་
སྤྲོ་སྣང་ཆེ་བའི་ངར་སྐད་དེའི་རྗེས་སུ་ཁོང་ཚོས་རྒྱལ་གླུ་རིང་མོ་དེ་མ་རྫོགས་བར་དུ་
མ་ལ་མུ་ལེ་བྱས་ཏེ་མུ་མཐུད་ཀྱི་ཡོད།
དབང་འཛིན་པ་ཚོས་རྩེད་ཐང་ནང་གི་མི་ཡོད་ཚད་འཛིན་བཟུང་བྱེད་ཐབས་
མ་བྱུང་བ་མ་ཟད། རྩེད་འགྲན་མཚམས་འཇོག་བྱེད་པའམ། རྒྱལ་གླུ་གཏོང་
མཚམས་འཇོག་པའང་བྱེད་ཐུབ་མེད། དྲག་དམག་ཚོགས་པས་མང་ཚོགས་ཀྱིས་
རྒྱལ་གླུ་གཏོང་སྐབས་༼གདུག་རྩུབ་ཅན་གྱི་སྲིད་སྐྱོང་འདར་སིག་རྒྱབས་པ་ཤོག༽
ཅེས་པའི་ཚིག་བརྗོད་དེ་ཕྱིར་འཐེན་བྱེད་རྒྱུའི་མནོ་བསམ་བཏང་ཡང༌། དེ་འདྲ་བྱས་
ཚེ་རང་ཉིད་ཆེས་ངོ་ཚ་ཁ་སྐྱེངས་ཡོང་བ་ཤེས་པ་རེད། གང་ཡིན་ཟེར་ན། དམག་སྤྱི
ཚོས་ཁོང་ཚོ་རང་ཉིད་གདུག་རྩུབ་ཅན་གྱི་སྲིད་སྐྱོང་ཟེར་བ་དེ་ཡིན་པར་ཁས་བླངས་
ན་ལས། དེ་མིན་ཚང་མས་དགའ་མོས་བྱེད་པའི་བརྒྱ་ཕྲག་བཅུ་དགུ་པའི་བསྟོད་
ཚིགས་གཅིག་གི་ནང་ནས་ཚིག་བརྗོད་དེ་དག་ཕྱིར་དབྱུང་བྱེད་དགོས་དོན་ཡོད་དམ།
དེས་ན་དྲག་པོའི་དབང་སྒྱར་པ་ཚོས་ཕྱི་ལོ་༡༩༨༥ བར་རང་ཉིད་དང་རང་
གི་གྲོགས་པོ་ཚོའི་དབང་ཆ་མ་ཤོར་གྱི་བར་དུ་ངོ་ཚ་ཁ་སྐྱེངས་ཀྱི་གནས་བབ་དེ་མྱངས་
དགོས་བྱུང་བ་དང་ལྷན་དུ་མང་གཙོར་རྒྱལ་ཁ་ཐོབ་པ་རེད།
དེང་སང་ཡུ་རུ་གྷུ་ཝེའི་རྐང་རྩེད་པོ་ལོའི་འགྲན་བསྡུར་སྐབས་སུ་རྒྱལ་གླུ་
དེ་ཞེད་སྣང་མེད་པར་ཆ་ཚང་བ་གཏོང་བཞིན་ཡོད། དྲག་དམག་ཚོགས་པའི་མགོ་
ཁྲིད་ཚོ། ཁོང་ཚོས་དབང་ཆ་བཟུང་བའི་དུས་ཡུན་རིང་གི་བྱས་ཉེས་ལ་བརྟེན་ནས་
བཙོན་འཇུག་བྱས་པ་རེད། གདུག་རྩུབ་ཅན་གྱི་སྲིད་སྐྱོང་ཟུར་པ་རྣམས་འདར་སིག་
རྒྱབ་པ་རེད།
ཉུང་མ་དང་གསར་བརྗེ།
ཕྱིར་ལྡོག་ནི་སྤྱི་ཚོགས་དང༌། དཔལ་འབྱོར། སྲིད་དོན་བཅས་ཀྱི་བྱེད་ལས་ཀྱི་རྣམ་
པ་ཀུན་གྱིས་རྒྱ་ཆེར་གོ་རྟོགས་ཡོད་པ་ཞིག་རེད། ད་ཆ་ཚིག་བརྗོད་འདི་ཚང་མས་
ཡིན་ཤག་ཏུ་རྩི་བ་རེད། འོན་ཀྱང་ཚིག་བརྗོད་དེ་ནམ་མཁའ་ནས་རང་བཞིན་གྱིས་
བྱུང་བ་ཞིག་མ་རེད། གནའ་སྔ་མོ་ཞིག་ལ་དམག་དཔོན་ཅར་ལེས། ཀ་ནིང་ཧེམ།
བྷོ་ཡི་ཀོཊ། ཟེར་བ་ཞིག་བྱུང་བ་རེད། དམག་དཔོན་བྷོ་ཡི་ཀོཊ་ནི། དབྱིན་ཇིས་
དབང་སྒྱུར་བྱས་པའི་ནུབ་ཨ་ཡར་ལཎཌ་ནང་གི་མེ་ཡོ་རྫོང་གི་ས་གནས་སུ་མི་སྡོད་
པའི་ས་བདག་ལོཌ། ཨར་ནེའི་ས་ཞིང་གི་ངོ་ཚབ་ཏུ་ཀུན་གྱིས་དགའ་མོས་མི་བྱེད་
ས་ཞིག་རེད།
ཕྱི་ལོ་༡༨༨༠ ཟླ་༩ ཚེས་༢༣ ཉིན། ཁ་ནོཊ། ཊེ་ལི་གྷ་རབ། གསར་
ཤོག་གིས་བརྗོད་གསལ་༼གློ་བུར་དུ་བསམ་བཏང་དྲན་རྐྱེན་༽ བྱུང་བ་ལྟ་བུར་བྷོ་
ཡི་ཀོཊ་ཀྱི་གཡོག་པོ་ཚོས་དྲང་བདེན་མ་ཡིན་པའི་ཁང་གླ་དང་ཁང་པ་ནས་ཕྱིར་འདོན་
བྱས་པ་བཅས་ཀྱི་ཐད་དུ་ངོ་རྒོལ་བྱས་ཏེ་ཚང་མ་ཕྱིར་ཐོན་བྱས་པ་རེད། དེའི་རྐྱེན་གྱིས་
བྷོ་ཡི་ཀོཊ་དང་ཁོ་པའི་ནང་མི་ཚོས་བ་ཕྱུགས་འོ་མ་འཇོ་རྒྱུ་དང༌། རྟ་ལ་ད་ག་བརྒྱབ
རྒྱུ། ཞིང་རྨོ་རྒྱུ་སོགས་ཚང་མ་རང་གིས་བྱེད་དགོས་ཐུག་པ་རེད། ཚོང་ཁང་གི་
བདག་པོ་ཚོས་བྷོ་ཡི་ཀོཊ་དང་ཁོའི་ནང་མིར་དངོས་ཟོག་འཚོང་རྒྱུ་མཚམས་འཇོག་
བྱས་པ་རེད། སྦྲགས་ཁང་ནས་་ཁོ་པར་ཡི་གེ་བསྐྱེལ་རྒྱུ་མཚམས་བཞག་པ་རེད།
ཁོ་པའི་རྒྱབ་སྐྱོར་བ་ཚོ་བློ་ཕམ་པ་ཞིག་ལ་བྷ་ཡེ་ཀོཊ་ནི་འཁོན་ལན་སློག་རྒྱུའི་ནུས་པ་
བྲལ་ཏེ་གྲོགས་མེད་ཁེར་རྐྱང་དུ་ལུས་པ་རེད། ལོན་ཌོན་དུས་བབ་ཀྱི་རྩོམ་སྒྲིགས་
པའི་གཏམ་དུ་སྐད་ངན་ཤོར་བ་ཞིག་ལ། ༼དཔལ་ཡོན་ལྡན་ལ་ཁྲིམས་འོག་ཏུ་འགྲོ་
བའི་ཚུལ་བཟུང་བའི་སྤྱི་ཚོགས་གང་འདྲ་ཞིག་གི་ནང་དུ་ཆེས་འཇིགས་སྣང་ཆེ་ལ་
ཟིང་འཁྲུག་ཅན་གྱི་རྒྱལ་ཁའི་པར་རིས་འདི་ལྟ་བུ་ཞིག་ད་བར་དུ་སྟོན་མྱོངས་མེད།༽
ཅེས་བཀོད་ཡོད།
ཇེམས྄། རེཌ་པཐ། ཞེས་པ་ལས་འགུལ་གོ་སྒྲིག་པའི་གྲས་གཅིག་ལ།
མི་གྲལ་ནས་ཕྱིར་འབུད་བྱེད་པའི་རྣམ་པ་ལམ་ལྷོངས་ལྡན་པ་འདི་འགྲེལ་བཤད་བྱེད་
རྒྱུའི་མིང་ཚིག་གཅིག་ཀྱང་མེད་པ་ཤེས་རྟོགས་བྱུང་བ་རེད། བྱེད་ལས་འདི་དག་གི་
ཆབ་སྲིད་ཤུགས་རྐྱེན་གོང་མཐོར་གཏོང་ཆེད་ཁོ་པས་དེར་འགྱུར་བ་གཏོང་དགོས་
པར་ཐག་བཅད། རེཌ་པཐ་གྱིས་ཕྱི་ལོ་༡༨༨༡ ལོར་བརྩམས་པའི་རང་ཉིད་ཀྱི་ལོ་
རྒྱུས་༼ཨ་ཡར་ལཎཌ་སྐོར་གྱི་གཏམ་༽ ཞེས་པའི་ནང་སྐྱར་བརྗོད་བྱས་པ་ལྟར།།
ཁོང་གིས་སེམས་བཟང་ཅན་གྱི་ཡེ་ཤུའི་ཆོས་དཔོན་ཇཱོན། ཨོ་མེ་ལི་ལ་བཀའ་སློབ་
ཞུས་པ་རེད། ཨོ་མེ་ལི་ཡིས་མིག་ཐུར་དུ་བལྟས་ཏེ། རང་ཉིད་ཀྱི་དཔྲལ་བ་ཆེན་
པོ་དེ་མཛུབ་མོས་གནོན་བཞིན་དུ། ༼ཁོ་ལ་བྷོ་ཡི་ཀོཊ་བྱས་པ་རེད་བརྗོད་ན་ག་འདྲ་
འདུག་༽ཅེས་སྨྲས་པ་རེད།
དེ་ཡང་༼དམག་དཔོན་བྷོ་ཡི་ཀོཊ་དང་ཨ་ཡར་ལཎཌ་པ་ཚོ་༽ ཟེར་
བའི་ནང་དུ་ཇོ་སི། མཱར་ལོ་ཡིས་གོད་ཆག་བྱུང་བའི་བྷོ་ཡི་ཀོཊ་ལ་ཇི་ལྟར་དམག
མི་སྟོང་ལྡན་གྱི་དམག་སྡེ་ཞིག་གིས་སྲུང་སྐྱོབ་བྱས་པ་དང་ལྷན་དུ་དབྱིན་ཇིར་དགའ་
བའི་དྭང་བླངས་དཔུང་དམག་གིས་རོགས་སྐྱོར་བྱས་སྐོར་འགྲེལ་བརྗོད་བྱས་ཡོད།
དམག་དཔུང་འདི་དག་གི་རྒྱག་ཕྱེའི་ནང་དུ་ཨ་རག་གྷེ་ལོན་བཅུ་བཞི་དང༌། རྡོ་ཐག་
པའུཌ་སུམ་ཅུ། དུ་རྨུག་བརྡ་གཏོང་དྲིལ་བུ་བཞི་བཅས་ཚུད་ཡོད། འོན་ཀྱང་བདུན་
ཕྲག་ཁ་ཤས་ཀྱི་རིང་ལ་ཆར་པའི་ནང་དུ་སྔོ་ཚལ་བརྐོས་པའི་རྗེས་སུ་ཁོང་ཚོས་ཡང་
སྐྲར་བྷོ་ཡི་ཀོཊ་ཟུར་འཇོག་བྱས་པས། བྷོ་ཡི་ཀོཊ་ཨིན་ལེནཌ་དུ་བྲོས་ཏེ་ཕྱིར་ལོག་
ནམ་ཡང་བྱས་མེད། དེ་འདྲ་ཞིག་ལ་ཨ་ཡར་ལཎཌ་ལ་རང་བཙན་ཐོབ་པ་རེད།
བར་སྐབས་དེར་ནུབ་ཨ་ཡར་ལཎཌ་ནང་སུས་ཀྱང་སྣང་བ་མེད་པའི་ས་
ཞིང་ངོ་ཚབ་པ་གཅིག་གི་མིང་དེ་ཚིག་མཛོད་ནང་དུ་འཁོད་དེ་གོ་ལ་ཁྱོན་ཡོངས་
སུ་ཁྱབ་པ་རེད། ཆིག་སྟོང་དགུ་བརྒྱ་བདུན་བཅུའི་ནང་དུ་དམག་སྤྱི་ཨ་གྷས་ཊོ།
པི་ནོ་ཅེའི་སྲིད་སྐྱོང་ལམ་ལུགས་ལ། ཅི་ལིའི་ནང་གི་དྲག་དམག་དཔུང་ཚོགས་ཀྱི་
བཙན་གནོན་ཐད་དུ་ངོ་རྒོལ་བ་ཚོས་ཅི་ལིའི་ཀུ་ཤུ་དང་གུན་ཆང་ལ་ཕྱིར་ལྡོག་བྱས་པ་
དེས་གྱོང་གུན་བྱུང་ཡོད། པོ་ལཎཌ་པ་ཚོས་ཕྱི་ལོ་༡༩༨༡ ལོར་དམར་ཤོག་གིས་
དྲག་པོའི་ཁྲིམས་གཞི་བཙན་འགེལ་བྱས་པའི་ཐད་དུ་༼གོང་གསལ་ལག་འདྲུད་
འཁོར་ལོའི་ནང་གི་བརྙན་འཕྲིན་འཕྲུལ་འཁོར་ཐེ་བའི་༽ བརྙན་འཕྲིན་གསར་འགྱུར་
ལ་ཕྱིར་ལྡོག་བྱས་པ་རེད། ཨུ་རུ་སུ་པ་དང་ཕ་རན་སི་པ་ཚོས་ཀྱང་དེ་བཞིན་ཕྱིར་
ལྡོག་གི་བརྗོད་ཚིག་བེད་སྤྱོད་བྱས་པ་རེད། དེ་དག་ཚང་མ་ཕྱི་ལོ་༡༨༨༠ ཐམ་པར་
ཨ་ཡར་ལཎཌ་ནང་ཉུང་མའི་སྟོན་འབྲས་བསྡུ་རྒྱུར་ས་གནས་མི་མང་འགའ་ཞིག་གི་
དཀའ་ངལ་དང་འབྲེལ་བའི་རྐྱེན་ལས་བྱུང༌།
དེ་ནས་ཁོང་ཚོ་ཚང་མ་མར་ཟགས་ཀྱི་རེད།
སྲིད་དབང་སྒེར་སྤྱོད་ཅན་གྱི་རྒྱལ་ཁབ་ཚང་མའི་ནང་དུ་དཔར་སྐྲུན་བཀག་འགོག་གི་
འགྲོ་སྟངས་གཅིག་མཚུངས་ཤིག་ཡོད། རྩོམ་པ་པོ་ཞིག་གིས་སྲིད་གཞུང་གིས་མི་
དགའ་བའི་བརྩམས་ཆོས་ཤིག་དཔར་སྐྲུན་བྱེད་ཀྱི་ཡོད། དཔར་སྐྲུན་པ་དང་རྩོམ་པ་
པོ་རྣམས་ལ་སྡིག་ར་སྐུལ་བ་དང༌། ཉེས་ཆད་གཏོང་བ། བཙོན་དུ་འཇུག་པ་བཅས་
ཡོང་གི་ཡོད། དཔར་སྐྲུན་ཁང་སྒོ་བརྒྱབ་དགོས་ཐུག་པ་དང༌། བློ་ཁོག་ཆེ་བའི་
རྩོམ་པ་པོ་དང་དཔར་སྐྲུན་པ་གཞན་རྣམས་ལ་བཀག་འགོག་བྱས་ཏེ། སྲིད་སྐྱོང་ལམ་
ལུགས་དེ་མ་མཐར་ཡང་དུས་ཡུན་ཐུང་ངུའི་རིང་ལ་སྐྱིད་ཅིང་རྒྱག་པ་ཡོང་གི་ཡོད།
དེ་ནས་༼མཉམ་འདུས་ཀྱི་རང་བཞིན་ནི་རྩི་མེད་ནག་ཉེས་ཅན་གྱི་བྱེད་
ལས་དང་མཚུངས་༽ ཞེས་པའི་ཊར་ཀི་པ་ཚོའི་ཐབས་ལམ་དེ་ཡོད།
ལྟ་གྲུབ་དེ་སྟབས་བདེ་པོ་རེད། མི་གཅིག་དང་གཉིས་ལ་ཁྲིམས་ཐོག་ནས་
ནག་ཉེས་འགེལ་བ་ལས་སླ་པོ་ཡོད་ཀྱང་། མི་མང་བརྒྱ་ཕྲག་དང་སྟོང་ཕྲག་མང་
པོར་ཁྲིམས་ཉེས་གཅིག་མཚུངས་ལ་བརྟེན་ནས་ནག་ཉེས་བཀལ་ན། མཐའ་མཇུག་
དེར་གྱོད་ཡ་དེ་དག་ལས་ཀྱང་སྲིད་གཞུང་ལ་དཀའ་ངལ་ཆེ་བ་ཡོད་པའི་གོ་རྟོགས་ལ་
གཞི་རྟེན་བཅོལ་ཡོད།
ཕྱི་ལོ་༡༩༩༥ ནང་སྙན་གྲགས་ཅན་གྱི་རྩོམ་པ་པོ་ཡ་སར། ཀེ་མལ་གྱིས་
ལྷོ་ཤར་ཊར་ཀིའི་ནང་གི་ཁཌ་པ་ཚོའི་ཐད་དུ་རྩུབ་སྤྱོད་བྱུང་བའི་སྐོར་དཔྱད་རྩོམ་
ཞིག་འཇར་མན་དུས་དེབ། ཌར། སི་པེ་གྷལ་གྱི་ནང་དུ་དཔར་སྐྲུན་བྱས་པར་བརྟེན།
འཇིགས་སྐུལ་བཀག་འགོག་གི་ཁྲིམས་གཞིའི་འོག་ཏུ་ནག་ཉེས་བཙུགས་པ་རེད།
ཀེ་མལ་ལ་དེ་བར་དུ་རླུང་རྟ་མ་རྒྱུགས་པ་རེད། ཡིན་ན་ཡང་རྩོམ་གྲོགས་གཞན་ཚོས་
ཀེ་མལ་ལ་དགོས་ངེས་ཀྱི་གདུང་སེམས་མཉམ་སྐྱེད་བྱས་པ་རེད། ཀེ་མལ་རང་ཉིད་
ཀྱིས་ཀྱང་༼ང་ཁྲིམས་ལ་སྦྱོར་མཁན་ཚོ་རང་ཉིད་ཁྲིམས་བཤེར་གྱི་འོག་ཏུ་ཡོད་པ་དེ་
དུས་ཚོད་ཀྱིས་ཁ་བསྒྲགས་ཀྱི་རེད་༽ ཅེས་མང་ཚོགས་ལ་སྐབས་དེར་གསལ་བསྒྲགས་
བྱས་པ་རེད།
ཁོང་བདེན་པར་ར་འཕྲོད་པ་རེད། རྩོམ་པ་པོ་ཚོས་ཀེ་མལ་གྱི་ཆེད་རྩོམ་ཐེ་
བའི་བཀག་སྡོམ་བྱས་པའི་ཆེད་རྩོམ་བཅུ་ཡོད་པའི་དེབ་གཅིག་དཔར་སྐྲུན་བྱས་པ་རེད།
མི་ཆིག་སྟོང་བརྒལ་བ་ཞིག་ལ་མཉམ་འདུས་དཔར་སྐྲུན་པའི་མིང་བཏགས་པ་རེད།
ཁྲིམས་སྦྱོར་བ་དེས་གཙོ་ཆེ་བའི་བསམ་བློ་བ་༡༨༥ ཐད་དུ་ཁྲིམས་བཤེར་སྒོ་ཕྱེས་པ་
རེད། འོན་ཀྱང་དེ་ནི་ཆེས་རྙོག་དྲ་ཅན་དང་སྲིད་དོན་གྱི་ཆ་ནས་ཁ་སྐྱེངས་པོ་བྱུང་བ་
རེད། དབང་འཛིན་པ་ཚོས་ལྐུགས་རྟགས་བསྟན་པའི་ལོ་གཉིས་ཀྱི་རྗེས་སུ་ཁྲིམས་
བཤེར་དེ་ཕྱིར་འཐེན་བྱས་པ་རེད།
ཡིན་ན་ཡང་ཡོང་ཉེ་བའི་གྱོད་ཡ་ཚོ་དབང་འཛིན་པས་ཁྲིམས་སྦྱོར་བྱེད་
མ་ཐུབ་པ་དེ་ལ་འདོད་བློ་མ་ཁེངས་པ་བྱུང༌། ལས་འགུལ་འབྲེལ་མཐུད་བྱེད་མཁན།
དེབ་དང་རོལ་དབྱངས་རྩོམ་པ་པོ། ས་ནཱར། ཡུར་ཌ་ཊ་པན་གྱིས་འཐབ་རྩལ་དེ་དག
བྱིས་པའི་ཐག་འཐེན་དང་མཚུངས་བསྡུར་བྱས་ཡོད། ཁོང་གིས་༼བྱིས་པ་འགའ་
ཤས་ཀྱིས་ཐག་པ་མཐུག་པོ་དེའི་སྣེ་མོ་གཅིག་ནས་བཟུང་པ་དང༌། གཞན་དག་ཚོས་
སྣེ་མོ་གཞན་དེ་བཟུང་གི་ཡོད། སྡེ་ཚན་གང་ཞིག་ཤུགས་ཆེ་བ་ཡོད་མིན་བལྟ་ཆེད་
ཁོང་ཚོས་དུས་མཉམ་དུ་འཐེན་རྒྱུ་འགོ་འཛུགས་ཀྱི་ཡོད། འོན་ཀྱང་སྡེ་ཚན་གཅིག་
གིས་ཐག་སྣེ་དེ་གློ་བུར་དུ་གློད་ན་ག་རེ་ཡོང་གི་རེད་དམ།༽ ཞེས་དྲིས་པ་རེད།
༼གཞན་དག་ཚོ་མཉམ་དུ་འགྱེལ་འགྲོ་གི་རེད་ལ་ཚང་མས་ཁོང་ཚོར་བལྟས་ཏེ་
དགད་མོ་ཤོར་གྱི་རེད།༽ ཅེས་བརྗོད།
ནག་ཉེས་འཕོག་མི་ཚོས་ཁྲིམས་སྦྱོར་བ་ལ་གནད་དོན་ཐག་གཅོད་ཡོང་
བའི་རེ་འདུན་བཏོན་པ་རེད། ཡུར་ཌ་ཊ་པན་གྱི་ཚིག་སྦྱོར་ལྟར་བྱས་ན། ༼རི་བོང་
གིས་ཤ་ཁྱིའི་རྗེས་སུ་རྒྱུགས་པ་རེད།༽
ཕྱི་ལོ་༢༠༠༡ ནས་བཟུང་སྟེ་ཁ་ཆེའི་ཆོས་ལུགས་པ་དང༌། རིས་མེད་སྨྲ་བ།
གཡོན་ཕྱོགས་པ་དང་གཡས་ཕྱོགས་པ་བཅས་ལྟ་བ་ཆེས་མི་འདྲ་བ་ཚང་མ་མཉམ་
རུབ་ཀྱིས་༼བསམ་བློའི་རང་དབང་༽ ཞེས་འགོ་བརྗོད་ཡོད་པའི་གླེགས་བམ་
ཞིག་ལོ་ལྟར་དཔར་སྐྲུན་བྱས་པ་རེད། ཁྲིམས་བཤིགས་མཁན་ཚོས་སྐྱེ་སྐར་གྱི་ཁུ
ར་ཞིག་གཏུབ་སྟེ་ཁྲིམས་དཔོན་དང་ཁྲིམས་སྦྱོར་བ་ཚོ་ལ་ཆ་ཤས་རེ་བསྐུར་བ་དང་།
ཁོང་ཁྲོ་སློང་བའི་གླེགས་བམ་གྱི་ངོ་བཤུ་ཞིག་ཁྲིམས་སྦྱོར་བ་ལ་སྤྲད་པ་རེད།
སྲིད་གཞུང་ངོས་ནས་ལྟ་ཚུལ་ལ་བྱས་ན། གང་དུ་གྱོད་ཡ་རྣམས་རང་
དབང་གིས་ཕྱིར་ཐོན་འགྲོ་བ་དང༌། ཁྲིམས་སྦྱོར་བས་དེ་ལྟར་མི་ཡོང་བར་འབད་
རྩོལ་བྱེད་པའི་རྒྱུན་ལྡན་གྱི་འཛམ་གླིང་མགོ་རྟིང་སློག་པ་དང་འདྲ་བའི་རི་བོང་གིས་
ཤ་ཁྱིའི་རྗེས་སྙེགས་པའི་གནད་དོན་དེ་དམིགས་བསལ་གྱིས་མུ་མཐུད་དེ་རྒྱ་ཁྱབ་ཏུ
འགྲོ་བ་དེ་ཆེས་ཁོང་ཁྲོ་སློང་བའི་རྒྱུ་ཞིག་ཏུ་བསམ་གྱི་ཡོད། ཉེ་བའི་ལོ་ཟླ་དག་གི་
ནང་དུ་མི་མང་སྟོང་ཕྲག་དུ་མ། བཀག་སྡོམ་བྱས་པའི་བརྩམས་ཆོས་ཀྱི་ཟུང་འབྲེལ་
དཔར་སྐྲུན་པར་གྱུར་པ་རེད།
མི་ཚོགས་དབུས་ཀྱི་དར་རས་དྲི་མ་ཅན།
རྩུབ་སྤྱོད་དང༌། ལྐོག་ཟ་རུལ་བསུང༌། མཁྲེགས་འཛིན་བཅས་འོས་ཤིང་འཚམས་
པའི་མཚན་སྙན་ལྡན་པའི་སྲིད་འཛིན་ཞིག་ལ། མང་ཚོགས་ཀྱིས་གྱོན་ཆས་འཁྲུ་བའི་
བྱེད་ལས་ཤིག་གིས་བློ་བཙག་མི་སྲིད་པ་ལྟ་བུ་རེད། འོན་ཀྱང་མི་ལོ་བཅུ་ཕྲག་གཅིག་
ལྷག་དབང་ཆ་བཟུང་བའི་རྗེས་སུ་ཀུན་གྱི་འདོད་པ་མེད་པའི་པི་རུའི་སྲིད་འཛིན།
ཨལ་བྷ་ཊོ། ཕུ་ཇི་མོ་རི། མེད་པར་བཟོ་བའི་རྒྱུ་ལྟེ་བ་དེ་མང་ཚོགས་ཀྱིས་དར་རས་
སྡེབ་འཁྲུ་བྱེད་པའི་ཆོ་ག་དག་རེད།
ཕྱི་ལོ་༢༠༠༠ ལོའི་ཟླ་བ་ལྔ་པའི་ནང་དུ་པི་རུའི་རྒྱལ་ས་ལི་མའི་ནང་གི་པ་
ལཱ་ཛ། མེ་ཡོར་དུ་གཟའ་པ་བཟང་ནམ་ཡིན་ལ། ཉིན་གུང་ནས་ཕྱེད་ཡོལ་ཆུ་ཚོད་
གསུམ་པ་བར་དུ་མི་སྟོང་ཕྲག་མང་པོ་འདུ་འཛོམས་བྱེད་འགོ་ཚུགས། ཁོང་ཚོའི་
དམིགས་ཡུལ་གཙོ་བོ་ནི་ཚོན་མདོག་དམར་པོ་དང༌། དཀར་པོ། དམར་པོའི་བང་
རིམ་ཅན་གྱི་རྒྱལ་དར་འཁྲུ་རྒྱུ་དེ་རེད། མི་ཚོགས་དེས་པི་རུ་དང༌། དེའི་རྒྱལ་དར་
དེ་ཆེས་དྲི་མ་ཅན་དུ་གྱུར་ཡོད་པ་མིག་སྟོན་བྱེད་འདོད་པ་རེད།
དབང་འཛིན་པ་ཚོས་སྡིག་ར་སྤྲོད་པ་དང་ཞེད་སྣང་སྐུལ་བའི་ཡ་ལན་སྤྲད་
པ་རེད། བདེ་འཇགས་ཞབས་ཞུའི་མགོ་གཙོ། ཝ་ལ་ཌི་མི་རོ། ལེ་ནིན། མོན་ཊེ་
སི་ནོས་ཀྱིས་༼སྐྲན་ནད་༽ འདིའི་སྐོར་ལ་སྐྱོན་བརྗོད་བྱས་པ་དང༌། རྒྱལ་དར་འཁྲུ་
མཁན་ཚོ་འཇིགས་སྐུལ་རིང་ལུགས་པ་རེད་ཅེས་བཤད་པ་རེད། འོན་ཀྱང་། ལ་ཝ།
ལ། བྷན་ཌེ་རའམ། རྒྱལ་དར་འཁྲུ་བའི་ངོ་རྒོལ་དེ་མུ་མཐུད་པ་རེད། འཁྲབ་ཁྲིད་
པ་ཡིན་ལ་ངོ་རྒོལ་བ་ཡང་ཡིན་པ། མི་གྷུལ། ཨི་ཛས། ༼ང་ལ་ལུང་པ་གཙང་མ་
ཞིག་དགོས།༽ ཞེས་བརྗོད་པ་རེད།
ངོ་རྒོལ་དེ་ལུང་པ་ཁྱོན་ཡོངས་སུ་ཁྱབ་པ་རེད། མི་འབུམ་ཕྲག་དུ་མས་ཆ་
ཤས་བླངས་པ་རེད། མཐའ་མ་དེར་རྒྱལ་དར་འཁྲུ་བའི་བྱེད་ལས་ཀྱི་དམིགས་ཡུལ་
གྲུབ་པ་རེད། ངོ་རྒོལ་འགོ་བཙུགས་ཏེ་ཟླ་བ་ལྔ་ཕྱིན་པའི་རྗེས་སུ་ཕུ་ཇི་མོ་རོ་ཁྲི་
ལས་བབས་པ་རེད། ༼ཁོས་ཉི་ཧོང་དུ་གཞུང་འབྲེལ་བསྐོར་སྐྱོད་བྱེད་པའི་སྐབས་
ཤིག་ལ་མྱུར་འཕྲིན་བརྒྱུད་དེ་དགོངས་ཞུ་ཕུལ་བ་རེད།༽ པི་རུའི་ཉིན་རེའི་ཚགས་
ཤོག་ལཱ། རི་པཔ་ལིཁ་ཁ་ཞེས་པས་ལོ་ཆིག་སྟོང་མཇུག་བསྒྲིལ་བའི་གསར་འགྱུར་
བསྡོམས་ཚིག་ཏུ་རྒྱལ་དར་འཁྲུ་བའི་༼ཆོ་ག་དེ་ནི་ང་ཚོ་པི་རུ་པ་ཚོས་དུས་ནམ་ཡང་
བརྗེད་ཐབས་མེད།༽ ཅེས་བརྗོད་ཡོད།
ཕྱི་ལོ་༢༠༠༩ ནང་༼ཅི་ལི་ནས་ལོ་གཉིས་ཀྱི་སྔོན་ལ་རྩིས་སྤྲོད་བྱས་
པའི་༽ ཕུ་ཇི་མོ་རོ་རང་ཉིད་ཀྱི་དབང་སྒྱུར་འོག་ཏུ་མི་གསོད་ཁྲག་སྦྱོར་བྱས་པའི་
ཉེས་ཆད་དུ་མི་ལོ་ཉི་ཤུ་རྩ་ལྔའི་རིང་ལ་བཙོན་འཇུག་བྱས་པ་རེད། པི་རུའི་རྒྱལ་དར་
རྣམས་ད་ཆ་གཙང་མ་ཡིན།། །།

༢ དོན་ལྡན་གྱི་ཐོར་རྒོད།

འགྲོ་བ་མིའི་རིགས་ལ་དངོས་འབྲེལ་གྱི་ཕན་ནུས་ལྡན་པའི་གོ་མཚོན་གཅིག་ཡོད་
པ་དེ་དགད་མོ་རེད། དགད་མོའི་བཙན་རྒོལ་གྱི་མདུན་དུ་གང་ཡང་ལངས་མི་ཐུབ།
མརྐ་། ཊུཝན།
དགད་མོ་དང་མིག་ཆུ་གཉིས་ཀ་བཟོད་མ་བདེ་དང་ཐང་ཆད་པའི་ཡ་ལན་རེད། རྗེས་
ལ་གཙང་མ་བཟོ་རྒྱུ་ཉུང་བ་ཡོད་ཙང་ངས་དགད་མོ་བགད་རྒྱུ་དེ་འོས་ཤིང་འཚམས་པ་
མཐོང་གི་ཡོད།
ཀརཊ། ཝོ་ནེ་གྷུཊ།
ཡིད་ཆེས་ལྡན་ལ་མྱུར་བའི་ཁ་ལག
འགྲོ་བ་མིའི་དོན་རྐྱེན་གྱི་སྐོར་ལ་རྒྱུན་ལྡན་མ་ཡིན་པའི་གྲས་གཅིག་ནི་བློ་ཡུལ་དུ་
འཁོར་དུ་མེད་པ་ཞིག་བློ་ཡུལ་དུ་འཁོར་བ་དེ་རེད།
སེལ་མན། རུཤཌི།
སྲིད་དོན་ཚོགས་པ་གཅིག་ལས་མེད་པའི་རྒྱལ་ཁབ་ནང་གི་ཉེན་རྟོག་པ་ཚོའི་ལས་ཀ་དེ་
སྟབས་བདེ་པོ་རེད། གལ་ཏེ་མི་མང་གིས་སྲིད་གཞུང་ལ་སྐྱོན་བརྗོད་བྱེད་ཀྱི་འདུག་ན།
ཁོང་ཚོ་ཡང་ན་འཛིན་བཟུང་བྱེད་པའམ། དེ་མིན་བསུན་པོ་བཟོ་གི་ཡོད། ལམ་ལུགས་
དེ་གསལ་ཐག་ཆོད་ཡོད་ཙང་འཛིན་བཟུང་བྱེད་མཁན་དང་འཛིན་བཟུང་བྱ་ཡུལ་གཉིས་
ཀར་གོ་རྟོགས་གསལ་པོ་ཡོད།
ཡུལ་མི་རྣམས་ཧ་ཅང་གི་ལ་ཞེན་ལྡན་པར་གྱུར་ཚེ་གནས་ཚུལ་རྙོག་དྲ་ཚ་
རུ་འགྲོ་གི་ཡོད།
ཆིག་སྟོང་དགུ་བརྒྱ་བརྒྱད་ཅུའི་ནང་པོ་ལཎཌ་ནང་དུ། ལེའུ་དང་པོའི་ནང་
དུ་འགྲེལ་བརྗོད་བྱས་པ་ལྟར། རང་དབང་ཅན་གྱི་སོལི་ཌར་རེཌིའི་ལས་འགུལ་དེ་
བཀག་སྡོམ་བྱས་པའི་རྗེས་སུ། དམར་ཤོག་གི་སྲིད་སྐྱོང་ལམ་ལུགས་ཀྱི་ཐད་དུ་ངོ་
རྒོལ་རྔམ་སྟོན་གྲངས་ལས་འདས་པ་བྱུང་བ་རེད། དེ་ནས་དམར་པོའི་རིང་ལུགས་
ལ་རྒྱབ་སྐྱོར་ཆེད་རྔམ་སྟོན་བྱེད་པའི་ལི་ཁྲིའི་ཚབ་མཚོན་དེ་བྱུང་བ་རེད། ཁོང་
ཚོས་གསང་བའི་ཉེན་རྟོག་པ་ཚོ་ལ་ཉིན་རེར་ཆུ་ཚོད་བརྒྱད་ཀྱི་ལས་ཡུན་དགོས་པའི
དགོས་འདུན་བཏོན་པའི་འཕྲེད་དར་འཁྱེར་ཏེ་ཉེན་རྟོག་པའི་འགྲུལ་འཁོར་རྣམས་ལ་
མེ་ཏོག་གཏོར་བ་རེད།
དེ་ལྟ་བུའི་རང་འགུལ་གྱི་རྒྱབ་སྐྱོར་དེ་བློ་ཡུལ་ལས་འདས་པ་ཞིག་ཡིན་པ་
ཚང་མས་ཤེས་ཀྱི་ཡོད་ལ། དམར་ཤོག་ལ་དགའ་བའི་སེམས་ཚོར་དེ་སྦྱོར་རྩུབ་ཀྱི་
བཞད་གད་ཅིག་ཡིན་པའང་རྟོགས་པ་རེད། དེ་ལྟར་ཡང་སྲིད་གཞུང་ལ་སྐད་གསང་
མཐོན་པོའི་སྒོ་ནས་ངོས་ལེན་བྱེད་རྒྱུ་དེ་ཁ་སྐྱེངས་པོ་བྱུང༌།
ཕྱི་ལོ་༡༩༨༧ ནང་གི་ཨུ་རུ་སུའི་གསར་བརྗེའི་མི་ལོ་བདུན་ཅུ་འཁོར་
བའི་དུས་སྟོ ན་གྱི་ཉིན་མོར་དམར་ཤོག་ལ་དགའ་བའི་ངོ་རྒོལ་རྔམ་སྟོན་ཞིག་༼རྒྱ་
ཆེ་མང་ཚོགས་ཀྱི་སྒྱིད་ལུག་པའི་གནས་བབ་དེ་མེད་པར་བཟོ་རྒྱུའི་དུས་ཚོད་རེད་༽
ཅེས་པའི་འབོད་སྒྲ་ཤུགས་ཆེ་དང་ལྷན་དུ་འགོ་བཙུགས་པ་རེད། རྔམ་སྟོན་པ་ཚང་
མ་ལ་ལྷམ་དམར་པོ་དང༌། སྐེ་དཀྲིས་དམར་པོ། མ་མཐར་ཡང་མཆུ་ཚོས་དམར་པོ་
བཅས་དམར་ཤོག་དང་འབྲེལ་བའི་དམར་པོའི་རིགས་ཤིག་གྱོན་དགོས་པའི་གསལ་
བསྒྲགས་བྱས། དམར་པོ་གང་ཡང་གྱོན་རྒྱུ་མེད་པའི་རིགས་ཀྱིས་ཉེ་འགྲམ་དུ་ཡོད་
པའི་སྟབས་བདེའི་ཟ་ཁང་ཞིག་ནས་ཀེཅ་ཨཔ་བྱུགས་པའི་པི་ཛའི་ཟ་མ་ཉོས་ཏེ་ལག་
པས་བཟུང་ཞིང་གནམ་འདེགས་བྱས། ཉེན་རྟོག་པས་ཟ་ཁང་དེ་སྒོ་བརྒྱབ་པ་མ་ཟད།
མི་གཅིག་གིས་པི་ཛ་མི་དགོས་ཀེཅ་ཨཔ་གཅིག་པུ་ཚོང་རོགས་ཟེར་མཁན་དེ་ཡང་
འཛིན་བཟུང་བྱས་པ་རེད།
ལི་ཁྲིའི་ཚབ་མཚོན་གྱིས་མི་མང་གིས་གཞི་རྩའི་དགོས་མཁོ་བསྐང་བའི་
སྒོ་ནས་སྲིད་སྐྱོང་ལམ་ལུགས་ལ་འཕྱ་སྨོད་ཀྱང་བྱས་པ་རེད། ཁོང་ཚོས་༼གསང་
སྤྱོད་ཤོག་བུ་ལ་ཞེད་སྣང་སྐྱེ་མཁན་སུ་ཡོད།༽ ཅེས་པའི་༡༩༨༨ ལོའི་དུས་
ཚིགས་ཞིག་ལ་༼དངོས་པོ་གཞན་དག་ནང་བཞིན་སྐབས་དེ་དུས་པོ་ལཎཌའི་ཚོང་
ཁང་ཚོའི་ནང་དུ་མི་ཐོབ་པའི་༽ གསང་སྤྱོད་ཀྱི་ཤོག་བུ་རྐྱང་མ་དག་ལམ་དུ་འགྲོ་
མཁན་གྱི་མི་ཚོ་ལ་རིན་མེད་དུ་བཀྲམས་ཏེ། གཞུང་འབྲེལ་གྱི་དངོས་པོ་དཀོན་པའི
གནས་བབ་ལ་འཕྱ་སྨོད་བྱས་པ་རེད། དུས་ཚིགས་གཞན་ཞིག་ལ། རྒྱལ་སྤྱིའི་བུད་
མེད་ཀྱི་ཉིན་མོ་དེར་ཚོང་ཁང་ནས་མི་རག་པའི་བུད་མེད་ཀྱི་ཟླ་གདན་རིན་མེད་དུ་
འགྲེམས་བཀྲམས་བྱས་པ་རེད། ཡང་སྐྱར་འཛིན་བཟུང་བྱས་པ་རེད།
ལོ་དེ་གའི་ནང་སྲིད་གཞུང་གིས་མཐའ་མ་དེར་སོལི་ཌར་རེཌའི་མཉམ་
དུ་སྐད་ཆ་ཤོད་རྒྱུར་ཁས་བླངས་པ་རེད། གྲོས་མོལ་དེ་ཚོས་དེ་སྔ་བསམ་ཡུལ་དུ་
མེད་པའི་འགྲན་རྩོད་ཀྱི་ལམ་ནས་འོས་བསྡུ་བྱེད་རྒྱུའི་གནས་བབ་ཏུ་འཁྲིད་པ་རེད།
ཕྱི་ལོ་༡༩༨༩ ཟླ་༦ པའི་ནང་གི་སོལི་ཌར་རེཌའི་འོས་བསྡུའི་རྒྱལ་ཁ་དེ་ཧ་ཅང་
ཤུགས་ཆེ་བྱུང་བར་བརྟེན། དམར་ཤོག་པ་ཚོས་དབང་ཆ་རྩིས་སྤྲོད་མ་བྱས་ཐབས་
མེད་དུ་གྱུར་བ་རེད། ཕྱི་ཟླ་བརྒྱད་པའི་ནང་དུ་སོ་ཝིཊ་མངའ་ཁོངས་ཀྱི་པོ་ལཎཌ་ལ་
མང་ཚོགས་ཀྱིས་འོས་འདེམས་བྱས་པའི་སྲིད་བློན་དང་པོ་དེ་བྱུང་བ་རེད།
ཟླ་བ་གསུམ་གྱི་རྗེས་སུ་པོ་ལཎཌ་ནང་གི་དམར་པོའི་རིང་ལུགས་ལ་ཕམ་
ཉེས་བྱུང་བའི་མཇུག་འབྲས་ཡིན་མིན་ཇི་ལྟར་ཡང་བྷར་ལིན་གྱི་རྩིགས་པ་དེ་ཟགས་
པ་རེད། གང་ལྟར་ཡང་ཁྲིམས་འགལ་གྱི་ཀེཅ་ཨཔ་དང༌། གསང་སྤྱོད་ཀྱི་ཤོག་བུས་
རང་རང་གི་ལས་འགན་རེ་བསྒྲུབས་ཏེ་གྲུབ་པ་རེད།
ཁྱེད་རང་སུའི་ཕྱོགས་སུ་ཡོད་དམ།
ཕྱི་ལོ་༡༩༨༤ ལོར་དབྱིན་ཇིའི་གཙུག་ལག་སློབ་གྲྭའི་གྲོང་ཁྱེར་ཨོགས྄་ཕོཊ་དང་
གཞན་དག་ནང་གི་བྷར་ཁེལི་དངུལ་ཁང་གི་དངུལ་འགྲེམས་བྱེད་ས་གཉིས་ཀྱི་སྟེང་
དུ་རྒྱུན་ལྡན་མ་ཡིན་པའི་རྩིགས་ལྡེབས་རི་མོ་ཆ་གཅིག་གསལ་ཡོད། རང་འགུལ་
དངུལ་འགྲེམས་འཕྲུལ་འཁོར་གཅིག་གི་སྟེང་དུ་ནག་པོ་ཚོ་ཞེས་ཚོན་རྩིས་བྲིས་ཡོད་
པ་དང་། གཞན་དག་དེའི་སྟེང་དུ་དཀར་པོ་ཁོ་ན་ཞེས་བྲིས་ཡོད།
རྩིགས་ལྡེབས་ཀྱི་རི་མོ་དེས་དངུལ་འགྲེམས་འཕྲུལ་འཁོར་གཉིས་ཀྱི་
ནང་ནས་ག་རེ་སུས་བེད་སྤྱོད་གཏོང་མིན་གྱི་ཐད་ལ་འགྱུར་བ་གང་ཡང་བཏང་མེད།
བེད་སྤྱོད་གཏོང་མཁན་ཚོ་ལ་རང་འགུལ་དངུལ་འགྲེམས་འཕྲུལ་འཁོར་ག་རེ་བེད་
སྤྲོད་བྱེད་མིན་སོ་སོར་གདམ་ཁ་ཡོད། གལ་ཏེ་རང་ལ་འདོད་པ་ཡོད་ན་མི་རིགས་
ནག་པོ་ཚོས་དཀར་པོ་ཁོ་ན་ཞེས་བྲིས་པའི་དངུལ་འགྲེམས་འཕྲུལ་འཁོར་གྱི་མདུན་
དུ་བང་རིམ་སྒྲིག་ན་འཐུས་པ་རེད། མི་རིགས་དཀར་པོ་ཚོས་ནག་པོ་ཚོ་ཞེས་བྲིས་
པའི་མདུན་ནས་དངུལ་བླངས་ན་འགྲིགས།
ཡིན་ན་ཡང་དཀར་པོ་དང་ནག་པོ་ཞེས་རྟགས་བརྒྱབ་པ་དེས་མང་ཚོགས་
ཕྲན་བུ་ལྷིང་འཇགས་མེད་པ་བཟོས་པ་རེད། ལྷིང་འཇགས་མེད་པ་བཟོས་པ་དེ་ག་
རང་དགོས་ཀྱི་ཡོད་རེད། སྐབས་དེ་དུས་ཉིན་རེའི་བྱ་གཞག་ཡིན་པ། གང་དུ་ནག་
པོ་མིན་པ་དང་དཀར་པོ་ཁོ་ན་ཡིན་ཞེས་པའི་ཁྱབ་བསྒྲགས་འཁོད་པའི་ལྷོ་ཨཕ་རི་
ཀའི་མི་རིགས་དབྱེ་འབྱེད་ལམ་ལུགས་ཀྱི་ནང་དུ་ཐེ་བྱུས་ཤུགས་ཆེ་ཡོད་པའི་བྷར་
ཁེལིའི་སྐོར་ལ། རྩིགས་ལྡེབས་ཀྱི་རི་མོ་དེས་དཀར་པོ་དང་ནག་པོ་བྲིས་པའི་དངུལ་
འགྲེམས་འཕྲུལ་འཁོར་མདུན་དུ་བང་སྒྲིག་མཁན་གྱི་མི་ཚོ་བློ་མི་བདེ་བ་བཟོས་པ་རེད།
བྷར་ཁེལིའི་དངུལ་ཁང་དུ་ལས་ཀའི་ཆེད་དུ་སྙན་ཞུ་འབུལ་མཁན་གྱི་
སློབ་ཐོན་པ་ཉུང་དུ་ཕྱིན་པ་རེད། དངུལ་ཁང་དེས་དཀར་ནག་དབྱེ་འབྱེད་བྱེད་པ་
ལྟར་མཐོང་གི་ཡོད་ཙང་རང་ཉིད་ལ་མིང་ཆད་མི་འབྱུང་ཐབས་བྱས་པ་རེད། བྷར
ཁེལི་ལ་དེ་སྔ་དབྱིན་ཇིའི་སློབ་ཕྲུག་གི་དངུལ་བཅོལ་འཇོག་གི་མ་ཤེར་ཁེ་འབབ
ཆེན་པོ་ཡོད་པ་དེ་བརྒྱ་ཆ་༢༧ ནས་བརྒྱ་ཆ་༡༥ ལ་ཟགས་པ་རེད། ཕྱི་ལོ་༡༩༨༦
ལོ་དེར་དངུལ་ཁང་སྟོ ོབས་ཆེན་དེས་རྩིགས་ལྡེབས་ཀྱི་རི་མོ་འབྲི་མཁན་དང་ཁོང་
ཚོའི་མནའ་མཐུན་ཚོ་ལས་ཕམ་ཁ་བྱུང་བ་ངོས་ལེན་བྱས་པ་རེད། བྷར་ཁེལིས་ཕྱིར་
འཐེན་བྱས་པ་དེས་ལྷོ་ཨཕ་རི་ཀའི་སྲིད་སྐྱོང་ལམ་ལུགས་དེར་ཉེས་ཆད་ལྟ་བུར་མ་
དངུལ་ཕྱིར་འཐེན་བྱེད་པའི་བྱེད་ལས་གྲགས་ཆེ་ཤོས་གཅིག་ཏུ་གྱུར་པ་རེད།
སྲིད་གཞུང་གི་མི་རིགས་དབྱེ་འབྱེད་ཀྱི་སྲིད་བྱུས་ལ་ངོས་ལེན་མ་བྱས་པའི་
རྐྱེན་གྱིས་ཚེ་བཙོན་དུ་ཚུད་པའི་ནེལ་སོན། མན་ཌ་ལ། ཕྱི་ལོ་༡༩༩༠ ནང་ལོ་ཉི་
ཤུ་རྩ་བདུན་གྱི་རྗེས་སུ་བཙོན་ཁང་ནས་གློད་གྲོལ་བཏང་བ་རེད། ༡༩༩༤ ལོར་མང་
གཙོ་ཅན་གྱི་འོས་བསྡུ་བྱས་པ་རེད། བྷར་ཁེལིའི་རྩིགས་ལྡེབས་ཀྱི་རི་མོ་དག་བསུབ་
པ་རེད། ༢༠༠༥ ནང་བྷར་ཁེལི་ལྷོ་ཨཕ་རི་ཀའི་ནང་དུ་ཕྱིར་ལོག་བྱས་པ་རེད།
ཚང་མས་ཟབ་སྤྲོས་བརྒྱབ་ཏེ་གང་དུའང་འགྲོ་ས་མེད།
ཨི་རཱན་གྱི་ནང་དུ་ཆོས་དཔོན་ཡིན་ན་ལས་སླ་པོ་མེད། ཕྱི་ལོ་༡༩༧༩ ལོར་རྒྱལ་
པོ་ཤཱ་ཁྲི་ལས་འབེབས་པའི་གསར་བརྗེའི་རྗེས་སུ་དཀོན་མཆོག་གི་མི་ཚོས་བཅུ་ཕྲག་
འགའི་རིང་ལ་ལུང་པར་དབང་སྒྱར་བྱས་མོད། ཁོང་ཚོར་གླ་འཁོར་ཐོབ་རྒྱུ་དཀོན་པོ་
བྱུང་བ་རེད།
ཊེཧ་རཱན་ནང་གི་གླ་འཁོར་ཁ་ལོ་པ་ཚོས་དུས་རྒྱུན་དུ་གལ་ཏེ་ལམ་གྱི་
མཐའ་རུ་ཐོར་ལྕོག་ཅན་གྱི་ཆོས་དཔོན་ཞིག་ལངས་བསྡད་པ་མཐོང་ཚེ་གླ་འཁོར་
བཀག་ཀྱི་མེད། འགྲུལ་པ་གཞན་དག་སུ་ཡིན་ཀྱང་དབྱེ་འབྱེད་མེད་ཀྱང་ཆོས་དཔོན་
ལ་དེ་ལྟར་མ་ཡིན། ཆོས་དཔོན་ཚོས་ཡར་ལངས་ཏེ་དུས་ཡུན་རིང་པོའི་བར་ལ་
ལག་གཡུགས་བརྒྱབ་ཀྱང་། གླ་འཁོར་རྣམས་ནི་ག་དུས་ཡིན་ན་ཡང་འགྲུལ་བ་ལེན་
རྒྱུར་བྲེལ་བ་ཆེན་པོ་ཡོད་པའི་རྣམ་པ་བསྟན།
གླ་འཁོར་བ་ཚོའི་གྱེན་རྒོལ་གྱི་བྱེད་ལས་ཅུང་རྩག་དེ་ཀ་མཱལ། ཊབ་རི་
ཛིའི་༢༠༠༤ ལོའི་སྙན་གྲགས་ཅན་གྱི་གློག་བརྙན་༼རྨིགས་པ་༽ ཞེས་པས་
རྟག་བརྟན་དུ་གནས་པ་བཟོས་ཙང༌། ཨི་རཱན་བ་ཚོ་དགའ་པོ་ཞེ་དྲགས་བྱུང་བ་རེད།
གློག་བརྙན་དེས་རི་ཛ་རྨིགས་པ་ཟེར་བའི་ནག་ཉེས་ཅུང་རྩག་རིགས་བྱེད་མཁན་ཞིག་
གིས་བརྐུ་མ་བརྒྱབ་པའི་ཆོས་དཔོན་གྱི་དུག་ལོག་གྱོན་ཏེ་བཙོན་ཁང་ནས་བྲོས་འགྲོ་
བའི་ལོ་རྒྱུས་ཤོད་ཀྱི་ཡོད། ཁོ་ལ་མིང་འདོགས་རྨིགས་པ་ཞེས་བཏགས་དོན་ནི་ཁོས་
རྩིགས་པའི་ངོས་ལ་ཁར་ཐུག་འཛེགས་ཐུབ་ཀྱི་ཡོད། ཉིན་རེའི་བྱེད་སྒོ་ནས་ཨི་རཱན་
པ་ཚོར་རྒྱུས་མངའ་ཡོད་པ་བཞིན། འཁྲབ་ཚན་དེའི་ནང་དུ་ཆོས་དཔོན་དུ་བརྫུས་པའི་
རི་ཛ་ལ་སུས་ཀྱང་གླ་འཁོར་བཀག་ཀྱི་མེད།
སྒྲུང་དེའི་ནང་དུ་ནག་ཉེས་ཅུང་རྩག་བྱེད་མཁན་གྱི་མི་དེས། ཆོས་སེམས་
ཆེ་མདོག་སྟོན་པའི་ཆོས་དཔོན་ཚོ་ལས་ཀྱང་བཟང་སྤྱོད་ལེགས་པ་སྟོན་པས། གུས་
ཞབས་མེད་པའི་གློག་བརྙན་རྨིགས་པ་ཟེར་བ་དེར་ཧབ་རྒོད་དང་བཅས་བལྟ་བའི་ཆེད་
དུ། ཨི་རཱན་པ་ཚོས་ཚང་ཁ་ཤིག་ཤིག་གློག་བརྙན་ཁང་གི་མདུན་དུ་རུ་སྟར་བསྒྲིག་
པ་རེད། ཨི་རཱན་གྱི་ལོ་རྒྱུས་ཀྱི་ནང་དུ་རྨིགས་པ་ནི་འགྲོ་རྒྱུགས་ཆེ་ཤོས་ཀྱི་གློག་
བརྙན་དུ་གྱུར་བ་རེད།
དབང་འཛིན་པ་ཚོས་ཆེས་འགྲོ་རྒྱུགས་ཆེ་བའི་གློག་བརྙན་དེ་བདུན་ཕྲག་
འགའ་ཤས་ཀྱི་རྗེས་སུ་བཀག་འགོག་བྱས་པ་རེད་དེ། འོན་ཀྱང་དེ་དུས་ཞེ་དྲགས་ཕྱིས་
དྲགས་ཚར་བ་རེད། དུས་ཡུན་ཐུང་ངུའི་རིང་གློག་བརྙན་ཁང་དུ་སྟོན་སྐབས་བལྟ་རྒྱུ་
མ་ཐོབ་པ་ཚོས་རང་རང་གི་ནང་དུ་བརྐུ་བཤུ་བྱས་པའི་བརྙན་སྡེར་ནས་བལྟས་པ་རེད།
མི་ཚེ་དངོས་ཀྱི་ནང་དུ་དེང་སང་ཡང་ཆོས་དཔོན་ཚོ་ལ་དགོས་མཁོ་ཡོད་
སྐབས་གླ་འཁོར་བཀག་ཀྱི་མེད།
ཨི་རཱན་ནང་དུ་བུད་མེད་ཚོ་རྐང་རྩེད་པོ་ལོའི་རྩེད་འགྲན་ལ་ལྟད་མོ་བལྟ་རྒྱུར་བཀག་
འགོག་བྱས་ཡོད། སྒྲིག་ལམ་དེ་ནི་སྐྱེས་པ་ལྟད་མོ་བ་ཚོའི་དབར་ལ་འཁྲུག་འཛིངས་
བྱུང་བ་དང༌། བརྗོད་ཚིག་ངན་པ་རྣམས་ལས་བུད་མེད་ཚོ་སྐྱོབ་པའི་ཆེད་དུ་བཟོས་
ཚུལ་ཤོད་ཀྱི་ཡོད། འཛིན་བཟུང་གི་ཉེན་ཁ་ལ་མ་བལྟོས་པར་བཀག་འགོག་དེར་རྩི་
འཇོག་མི་བྱེད་པའི་ཆེད་དུ་བུད་མེད་ཚོས་ད་ལྟའང་རྩེད་འགྲན་ལ་བལྟ་བར་འགྲོ་རྒྱུར་
འབད་རྩོལ་བྱེད་ཀྱི་ཡོད། བཀག་འགོག་དེའི་སྐོར་ལ་མང་ཚོགས་ཀྱིས་དྲི་བ་གཏོང་
ཆོག་གི་མེད། འོན་ཀྱང་སྐྱོན་བརྗོད་བྱས་པ་ལ་བརྟེན་ནས་ཐེངས་གཅིག་ལས་མང་བ་
འཛིན་བཟུང་བྱེད་མྱོང་བ་གང་ཞིག་ལ། གཟེངས་རྟགས་ཐོབ་པའི་གློག་བརྙན་བཟོ་
བསྐྲུན་པ། ཇ་ཕར། པ་ན་ཧི་ཡིས་གནད་དོན་དེ་སེལ་བར་ཐབས་ལམ་འཚོལ་རྒྱུར་
སེམས་ཐག་བཅད་པ་རེད།
པ་ན་ཧི་ལ་ཕྱི་ལོ་༢༠༠༥ ལོར་ཨི་རཱན་དང་བྷེཧ་རན་གཉིས་དབར་གྱི་རྩེད་
འགྲན་ཆེན་མོའི་སྐབས་སུ་རྩི་འཇོག་མི་བྱེད་པའི་གཞོན་ནུ་མ་དྲུག་གིས་རྩེད་ཐང་ནང་
འཛུལ་ཐབས་བྱས་པར་བརྟེན། འཛིན་བཟུང་བྱས་པའི་སྐོར་གྱི་བཞད་གད་སློང་བའི་
གློག་བརྙན་ཞིག་བཟོ་རྒྱུའི་འཆར་སྣང་ཤར་བ་རེད། ཡིན་ན་ཡང་ཁོས་གློག་བརྙན་གྱི་
ཟིན་བྲིས་འཆར་གཞི་དེར་ཆོག་མཆན་མི་ཐོབ་པ་ཤེས་ཀྱི་ཡོད། དེས་ན་ཁོང་གིས་འོས་
ཤིང་འཚམས་ལ། བྲོ་བ་མེད་པའི་འཆར་གཞིའི་ཟིན་བྲིས་ཞིག་དབང་འཛིན་པ་ཚོ་ལ་
ཕུལ་བས་དེ་ལ་གཞུང་འབྲེལ་ཆོག་མཆན་ཐོབ་པ་རེད། དེ་ནས་ཁོང་གིས་སྔོན་ཚུད་
ནས་རང་ལ་འཆར་གཞི་ཡོད་པ་བཞིན་གློག་བརྙན་མི་འདྲ་བ་ཞིག་བཟོ་རྒྱུ་བྱས་པ་རེད།
༼མཚམས་ལས་བརྒལ་བ་༽ ཞེས་པའི་གློག་བརྙན་དེའི་ནང་དུ་བུད་
མེད་སྡེ་ཚན་ཞིག་གིས་རྐང་རྩེད་པོ་ལོའི་རྩེད་འགྲན་ཞིག་གི་ནང་དུ་འཛུལ་ཐབས་
བྱས་པ་ལ་བརྟེན་ནས་འཛིན་བཟུང་བྱུང་པ་རེད། བུད་མེད་དེ་དག་རྩེད་མོ་བའི་སྐད་
སྒྲ་ཐོས་ཐུབ་པའི་རྩེད་ཐང་གི་ཆེས་ཉེ་འགྲམ་དུ་ཡོད་པའི་གནས་སྐབས་ཀྱི་བ་ར་ཞིག་
ཏུ་བཙོན་འཇུག་བྱས་པ་རེད། འོན་ཀྱང་ཁོང་ཚོས་གོམ་པ་གང་དོ་ཞིག་སྤོས་ཏེ་རྩེད་
འགྲན་ལ་ལྟད་མོ་བལྟ་ཆོག་གི་མེད། སྒོ་སྲུང་བ་ཚོས་བུད་མེད་ཚོ་རྩེད་ཐང་དུ་འཛུལ་
ཆོག་གི་མ་རེད། གང་ཡིན་ཟེར་ན་ཁོང་ཚོས་ཚིག་བརྗོད་འཛོར་པོ་དེ་འདྲ་གོ་ཡི་རེད་
ཅེས་འགྲེལ་བརྗོད་བྱེད་ཀྱི་ཡོད། དེར་བུད་མེད་ཚོས་༼ང་ཚོས་ཚིག་འཛོར་པོ་དེ་
དག་མི་ཉན་རྒྱུའི་ཁས་ལེན་བྱེད་ཀྱི་ཡོད།༽ ཅེས་ལན་འདེབས་བྱེད་ཀྱི་ཡོད།
བུད་མེད་གཅིག་གཅིན་པ་ཤོར་གྲབས་བྱེད་ཀྱི་ཡོད། འོན་ཀྱང་རྩེད་ཐང་
དུ་ཕོ་ཡི་གསང་སྤྱོད་མ་གཏོགས་མེད། ༼རྒྱུ་མཚན་ནི་བུད་མེད་ཚོ་དེར་ཡོང་རང་
ཆོག་གི་མེད།༽ བུད་མེད་དེ་གཅིན་པ་ཤོར་གྲབས་བྱེད་ཀྱི་ཡོད་ཙང་འུ་ཐུག་སྟེ་རྐང་
པ་གཡས་གཡོན་གཉིས་ཡར་སྐྱག་མར་ཕབ་བྱས་ཏེ་འཕགས་ཚག་བརྒྱབ་ཙང༌། སྒོ་
སྲུང་བ་གཅིག་གིས་མཐའ་མ་དེར་བྱས་ཞིག་བཏོན་ནས་མོ་ལ་སྐྱེས་པ་ཞིག་ཏུ་བརྫུ་རུ
བཅུག་པ་རེད།
བུད་མེད་དེས་ཀྱང་མོ་རང་གི་གདོང་པ་དེ་ཨི་རཱན་གྱི་རྐང་རྩེད་པོ་ལོ་རྩེད་
མཁན་ཞིག་གི་འདྲ་པར་གྱིས་བཀབ་སྟེ་སྐྱེས་པའི་ཆས་སུ་བརྫུས་པ་རེད། དེ་ལྟར་
ཆས་བརྫུ་བྱས་པར་བརྟེན་མོ་གསང་སྤྱོད་དུ་འགྲོ་ཆོག་པ་བྱུང༌། སྐྱེས་པ་ཚང་མ་ཕྱིར་
བཏོན་ཏེ་ཆས་བརྫུ་བྱས་པའི་བུད་མེད་དེར་སྲུང་སྐྱོབ་ལྡན་པའི་གསང་སྤྱོད་ཆ་ཚང་མོ་
ལ་བེད་སྤྱོད་གཏོང་རྒྱུ་ཡོང་གི་ཡོད། མོ་དེ་ནས་བྲོས་འགྲོ་གི་ཡོད།
གཞུང་གི་ཁྲིམས་ལ་ཟུར་ཟའི་སྒོ་ནས་གུས་བརྩི་མ་བྱས་པའི་༼མཚམས
ལས་བརྒལ་བ་༽ ཞེས་པའི་གློག་བརྙན་དེ་བྲིན་རྒྱུགས་ཧ་ཅང་ཆེན་པོ་ཡོང་བའི་
མ་འོངས་སྔོན་བརྡ་བྱུང་བ་རེད། གཞུང་འབྲེལ་ཆོག་མཆན་ཐོབ་པའི་ཟིན་བྲིས་ལས་
བར་ཁྱད་ཆེན་པོ་ཡོད་པའི་གློག་བརྙན་དེ་༢༠༠༦ ནང་མང་ཚོགས་ལ་སྟོན་རྒྱུ་བཀག་
འགོག་བྱས་པ་དེས་པ་ན་ཧི་ལ་ཡ་མཚན་སྐྱེས་ཡོད་མདོག་ཁ་པོ་མ་རེད།
༼རྨིགས་པ་༽ ནང་བཞིན་གྱེན་རྒོལ་ཅན་གྱི་༼མཚམས་ལས་
བརྒལ་བ་༽ དེ་ཡང་ཆོག་མཆན་མེད་པའི་ཐོག་ནས་་བརྙན་འཕྲིན་འོད་སྡེར་ནང་
འགྲེམས་སྤེལ་བྱས་པས། མྱུར་པོར་སྙན་གྲགས་ཅན་དུ་གྱུར་བ་རེད། གློག་བརྙན་
ནང་གི་འཁྲབ་སྟོ ོན་པ་དེ་ཚོས་མི་ཚེ་ངོ་མའི་ནང་གི་གནས་སྟངས་ལའང་སྐུལ་
བཅགས་བྱུང་བ་རེད། བུད་མེད་ཚོས་རྒྱལ་ཁབ་ཀྱི་རྐང་པོལ་རྩེད་ཐང་གི་ཕྱི་རུ་ལངས་
ཏེ་༼ང་ཚོ་མཚམས་ལས་བརྒལ་བ་བྱེད་འདོད་མི་འདུག་༽ ཅེས་སྐད་འབོད་
བྱས་པ་རེད།
ཁྱི་དང་སྲིད་དབང་སྒེར་འཛིན་པ་ཚོའི་སྐོར།
ཕྱི་ལོ་༢༠༠༧ ཟླ་༩ པར་༼ གཞུང་འབྲེལ་ཐོག་མེ ཡེ་མཱར་ཟེར་བའི་༽ འབར་མའི་
དྲག་པོའི་སྲིད་སྐྱོང་ལམ་ལུགས་ཀྱི་ཁྲིམས་མེད་ལུང་མེད་ཀྱི་སྲིད་བྱུས་ལ་ངོ་རྒོལ་
བྱེད་པར་མི་མང་ཁྲི་ཕྲག་སྲང་ལམ་དུ་ཐོན་པ་རེད། ༼ཤོག་གྲངས་༥༡ དང་༥༢
འདྲ་པར་ལ་གཟིགས་རོགས།༽ ངོ་རྒོལ་དེ་དག་ཐོག་མར་རྡོ་སྣུམ་གྱི་རིན་པ་གློ་
བུར་དུ་ཤུགས་ཆེ་འཕར་བ་ལ་བརྟེན་ནས་བྱུང་ཡང་། མྱུར་པོའི་ངང་ནས་གཞི་རྩའི་
ཐོབ་ཐང་དང་རང་དབང་གི་ཐོག་ཏུ་གཞི་རྒྱ་ཆེ་རུ་ཕྱིན་པ་རེད། དྲག་དཔུང་གིས་ངོ་
རྒོལ་བ་ཚོ་ལ་ཉེས་བརྡུང་གཏོང་བ་དང༌། འཛིན་བཟུང་བྱེད་པ། སྲོག་ཐོག་གཏོང་
བ་བཅས་བྱས་པ་རེད། མཉམ་འབྲེལ་རྒྱལ་ཚོགས་ལྟར་ན། མ་མཐར་ཡང་མི་གྲངས་
སུམ་ཅུ་སོ་གཅིག་རྐྱེན་འདས་སུ་ཕྱིན་པ་རེད། སྲང་ལམ་ཡོངས་རྫོགས་དམག་མིས་
བྱ་ར་སོ་བལྟ་བྱས་པས་དེ་དག་གི་སྟེང་དུ་འགྲོ་རྒྱུ་ནི་ཆེས་ཉེན་ཁ་ཅན་ཞིག་ཆགས་
ཡོད། འོན་ཀྱང་རྟོག་འཆར་ཅན་གྱི་འབར་མ་བ་ཚོ་ལ་དཀའ་རྙོག་དེ་ལ་བསྐོར་བའི
ལམ་ཞིག་རྙེད། རཱང་གླུན་དང་དེ་མིན་གྲོང་ཁྱེར་ཁག་གི་ནང་དུ་ཁོང་ཚོས་ངོ་རྒོལ་
བའི་གོ་གནས་དེར་གྲོང་ཁྱེར་ནང་གི་འཁྱམས་ཁྱིའི་ཁྱུ་ཚོགས་དེ་དག་སྤར་བ་རེད།
འབར་མའི་ལེགས་བྱང་གི་ནང་དུ་ཁྱི་ནི་སེམས་ཅན་ཐ་ཤལ་ཞིག་ཏུ་རྩི་བ་
རེད། ཁྱིར་སྐྱེ་བ་བླངས་ན་ཚེ་སྔོན་མ་ཡག་པོ་བྱས་མེད་པ་མཚོན་གྱི་ཡོད། གལ་ཏེ་
འབར་མའི་སྐད་དུ་སྤྱོད་མོ་ཤུགས་ཆེ་ཞིག་བོར་འདོད་ན། ཁྱིའམ། ཁྱིའི་ཨ་མ་ཞེས་
པའི་ཚིག་དེ་སྤྱོད་དང་ཁྱེད་ཀྱིས་ནོར་གྱི་མ་རེད།
གཅིག་བྱས་ན་ཚེ་རྗེས་མར་སྐྱེ་བ་ཡག་པོ་ཞིག་ཐོབ་པའི་ཆེད་དུ་འཁྱམས་ཁྱི་
དེ་ཚོའི་སྐེ་ལ་དམག་མིའི་མགོ་ཁྲིད་ཐན། ཤོ་དང༌། དཔོན་རིགས་མཐོ་བ་གཞན་
ཚོའི་འདྲ་པར་བཏགས་ཏེ། རཱང་གྷུན་གྱི་ནང་དུ་ཕར་རྒྱུགས་ཚུར་རྒྱུགས་བྱེད་པ་
མཐོང་རྒྱུ་ཡོད་པ་འགོ་ཚུགས་པ་རེད། ཡུལ་མི་ཚོར་དགའ་ཚོར་བྱུང་བ་ཞིག་ལ།
དམག་མི་ཚོས་ཕན་མེད་ཀྱི་འབད་རྩོལ་ཞིག་གི་ལམ་ནས་གྲོང་ཁྱེར་ཁྱོན་ཡོངས་སུ།
དམག་སྤྱི་དེ་དག་གི་སྐྱར་གསོ་བྱེད་ཐབས་བྲལ་བའི་དམའ་འབེབས་དེ་སྲུང་སྐྱོབ་ཀྱི་
ཆེད་དུ་འཁྱམས་ཁྱི་ངོ་རྒོལ་བ་རྣམས་ཀྱི་རྗེས་འདེད་བྱེད་ཀྱི་ཡོད་པ་མཐོང་།
ཁྱིམ་མཚེས་རྒྱལ་ཁབ་ཤྰའི་ལཎཌ་ནང་དུ་དཔར་བསྐྲུན་བྱས་པའི་༼ཨི་རཱ་
ཝ་ཌི་༽ ཞེས་པའི་ཚགས་ཤོག་གི་ནང་དུ་ཡུལ་མི་ཞིག་ལུང་འདྲེན་བྱས་ཏེ་བརྗོད་
གསལ་༼ཁོང་ཚོ་འཛིན་བཟུང་ལས་གཡོལ་ཐབས་བྱེད་མཁས་པོ་འདུག་༽ ཅེས་
ངོས་ལེན་བྱས།
ལུང་པའི་ལོ་རེའི་སྲོལ་རྒྱུན་ཆུའི་དུས་སྟོན་སྲུང་བརྩི་བྱེད་མཁན་ཚོར་འབར་མའི་དྲག་དམག་
སྲིད་གཞུང་གི་བཀའ་ཁྱབ་དེ་༼གྱོན་ཆས་ཡིན་ལུགས་ཚུལ་ལྡན་གྱོན་༽ ཞེས་པ་དེ་རེད།
འོན་ཀྱང་གྲུབ་འབྲས་འདི་བྱུང་བ་རེད།

༣ རྩེད་འགྲན་གྱི་གོ་སྐབས་ཤིག

འགའ་ཤས་ཀྱིས་རྐང་རྩེད་པོ་ལོ་ནི་ཤི་དང་གསོན་གྱི་གནད་དོན་ཞིག་ཡིན་པར་ཡིད་
ཆེས་བྱེད་ཀྱི་ཡོད། དེ་ནི་དེ་ལས་ཀྱང་ཧ་ཅང་གལ་ཆེ་བ་ཡིན་པ་ངས་ཁག་ཐེགས་བྱེད་
ཐུབ། ལི་ཝར་པུལ་རྐང་རྩེད་པོ་ལོའི་རུ་ཁག་གི་བཀོད་འདོམ་པ།
བྷིལ། ཤེང྄ཁེ་ལེ་ཡིས་བརྗོད།
རུ་ཁག་གི་རྨི་ལམ།
ནུབ་ཨཕ་རི་ཀའི་ཨཡི་ཝོ་རི་མཚོ་འགྲམ་དེ་དུས་ཡུན་རིང་པོར་འཛམ་གླིང་ནང་གི་
ཀོ་ཀོཝའི་ཐོན་ཁུངས་ཆེ་ཤོས་ཞིག་ལ་ངོས་འཛིན་བྱེད་ཀྱི་ཡོད། ཡིན་ན་ཡང་ཉེ་བའི་
དུས་ཡུན་གྱི་ནང་དུ་དེ་ནི་ཉེན་ཁ་ཆེ་བའི་ལྷིང་འཇགས་མེད་པ་དང༌། རྩུབ་སྤྱོད་ལྡན་
པའི་འཐབ་རྩོད་ཅིག་ལ་ངོས་འཛིན་བྱེད་ཀྱི་ཡོད། ཕྱི་ལོ་༢༠༠༢ ལོའི་གཞུང་སྲིད་
བཙན་འཕྲོག་ཀྱི་རྗེས་སུ་ལུང་པ་དེ་སྲིད་གཞུང་ལ་ལ་ཞེན་ཡོད་པའི་ལྷོ་ཕྱོགས་དང་།
གྱེན་ལོག་པས་བཟུང་བའི་བྱང་ཕྱོགས་གཉིས་ཀྱི་དབར་ལ་དབྱེ་བ་ཕྱེས་པ་རེད། སྲིད་
དོན་དང་མི་རིགས་ཀྱི་དབྱེ་འབྱེད་ཤུགས་ཆེ་བྱུང་བ་རེད། འཐབ་རྩོད་འདི་འདྲའི་ནང་
དུ་ཡང་ཡང་འབྱུང་གི་ཡོད་པ་ལྟར། དྲག་འཐབ་ཀྱི་ནང་འཁྲུག་འདིའི་ནང་དུ་མི་
གསོད་ཁྲག་སྦྱོར་དང༌། བཙན་གཡེམ། མགོ་དང་རྐང་ལག་བྲེགས་པ་སོགས་ཀྱི་
འོག་ཏུ་གཞི་རིམ་མང་ཚོགས་ཀྱིས་མནར་གཅོད་མང་ཤོས་མྱངས་པ་རེད། དམག་
འཁྲུག་ཉུང་དུ་ཕྱིན་ཡོད་ཀྱང་ཕྱོགས་གཉིས་དབར་ལ་དྭོགས་པ་དེ་སེལ་ཐབས་མེད་པ
ལྟ་བུ་ཡོད།
མི་གཅིག་གིས་དེར་འགྱུར་བ་གཏོང་བའི་རམ་འདེགས་བྱས་པ་རེད།
ནང་འཁྲུག་དེས་ལོ་དུ་མའི་རིང་ལ་ལུང་པའི་སྣེ་མོ་གཅིག་ནས་གཞན་དུ་
འགྲུལ་སྐྱོད་བྱེད་མི་ཐུབ་པ་བཟོས་པ་རེད། ཨཡི་ཝོ་རིའི་ནང་སྐྱེས་པའི་རྒྱལ་སྤྱིའི་
རྐང་རྩེད་པོ་ལོའི་རྒྱུ་སྐར། ཌི་ཌར། ཌོག་པ་ལ་ཁ་བྲལ་དུ་སོང་བའི་རང་གི་རྒྱལ་
ཁབ་དེ་སྐྱར་དུ་ཆིག་བསྒྲིལ་བཟོ་རྒྱུར་འདོད་པ་ཡོད་པས། རྐང་རྩེད་པོ་ལོ་དེ་དེའི་
ཐོག་བེད་སྤྱོད་བྱེད་རྒྱུར་སེམས་ཐག་བཅད།
ལོན་ཌོན་གྱི་ཅེལསི་རུ་ཁག་ཆེད་དུ་རྩེ་བཞིན་པའི་ཐོག་ཏུ་ཌོག་པ་ནི་ཨཡི
ཝོ་རི་རྒྱལ་ཁབ་ཀྱི་རུ་ཁག་གླང་ཆེན་ཞེས་པའི་མགོ་ཁྲིད་བྱས་པ་རེད། ཁོང་གིས
རུ་ཁག་དེ་མི་རིགས་འདྲེས་མ་ཞིག་དགོས་པའི་ཨུ་ཚུགས་བྱས་པར་བརྟེན་དམིགས་
ཡུལ་གྲུབ་པ་རེད། ཆིག་བསྒྲིལ་བྱས་པའི་ཨཡི་ཝོ་རི་མཚོ་འགྲམ་གྱི་རུ་ཁག
དེ་༢༠༠༦ ལོའི་འཛམ་གླིང་ཕོར་པའི་རྩེད་འགྲན་ལ་ཚུད་སྐབས། ལུང་པ་རྒྱ་ཁྱབ་
ནས་རྒྱལ་ཁ་དེར་དགའ་བསུ་ཞུ་བར་ཨཡི་ཝོ་རི་པ་ཚོས་རྡོག་རྩ་གཅིག་བསྒྲིལ་བྱས་
པ་རེད།
དེ་ནས་༢༠༠༧ ནང་ཌོག་པས་གསར་བརྗེའི་གོམ་སྟབས་སྟབས་བདེ་ཞིག་
སྤོས་པ་རེད། ཁོས་༢༠༠༧ ཟླ་གསུམ་པའི་ནང་གི་ཞི་བའི་གྲོས་མཐུན་དེའི་རྗེས་
སུའང༌། གཞུང་གི་དཔུང་དམག་འཛུལ་མི་ཆོག་སའི་གྱེན་ལོག་པ་ཚོ་སྡོད་སའི་
བྱང་ཕྱོགས་ཀྱི་རྒྱལ་ས་བྷའུ་ཀེ་རུ་ཨཕ་རི་ཀའི་རྒྱལ་ཁབ་ཚོའི་དབར་གྱི་རྩེད་འགྲན་
ལ་ཚུད་མིན་བལྟ་བའི་འགྲན་བསྡུར་དེ་ཚོགས་རྒྱུའི་ཁྱབ་བསྒྲགས་བྱས་པ་རེད། ཌོག་
པས་མཐའ་གཅིག་ཏུ་༼ཕྱི་ཟླ་༦ ཚེས་༣ དེ་ནི་དྲན་གསོ་འོས་པའི་ཉིན་མོ་ཞིག་
ཡོང་གི་རེད། དེ་ནི་ཨཡི་ཝོ་རིའི་མཚོ་འགྲམ་གྱི་རྐང་པོལ་ལ་རྒྱལ་ཁ་ཞིག་དང༌།
ཨཡི་ཝོ་རིའི་མི་སྡེ་ལ་རྒྱལ་ཁ་ཞིག་ཡོང་བའི་སྒོ་ནས་ཞི་བདེ་ཡོང་གི་རེད།༽ཅེས་
བརྗོད།
ལོ་ལྔའི་རིང་ལ་ཕན་ཚུན་མི་མཐུན་པའི་གནད་དོན་དག་བསལ་མ་ཐུབ་པའི་
མི་རྣམས་རྐང་པོལ་རྩེད་འགྲན་ཞིག་གི་སྐབས་བྷའུ་ཀེ་རུ་མཉམ་དུ་འཛོམས་པ་རེད།
ཨཡི་ཝོ་རི་མཚོ་འགྲམ་གྱིས་ལྔ་དང་ཀླད་ཀོར་གྱི་ལམ་ནས་མེ་ཌ་གྷས་ཁར་ཕམ་ཉེས་
བཏང་བའི་རྩེད་འགྲན་དེ་ཨཡི་ཝོ་རི་པ་སྟོང་ཕྲག་ཉི་ཤུ་རྩ་ལྔས་མཉམ་དུ་བལྟས་པ་
རེད། རྩེད་འགྲན་གྱི་དུས་ཚོད་རྫོགས་གྲབས་ཀྱི་སྐབས་དེར་ཌོག་པ་རང་ཉིད་ཀྱིས་
གྷོལ་གཅིག་བླུགས་པས། ལྟད་མོ་བའི་དགའ་ཚོར་གྱིས་རྩེད་ཐང་ཁྱབ་པ་རེད།
རྒྱལ་ཁབ་ཀྱི་རྒྱལ་ཁ་དེ་གྷོལ་བླུགས་པའི་སྐོར་གཅིག་པུ་མ་རེད། དེ་ཉིན་
རྩེད་ཐང་དུ་ཡོད་པའི་ཨོས་ཊོན། མེར་རིལ་གྱིས་༼རྐང་པོལ་གྱི་རྩེད་འགྲན་དེ་
ལས་ཀྱང་ལྷག་པའི་གནད་དོན་ཞིག་ཡོད་པ་དེ་མཐོང་བར་དཀའ་ངལ་མ་བྱུང༌། འདི་
ཉིན་ཡིད་འཕྲོག་པའི་རྩེད་འགྲན་དེས་རྒྱལ་ཁབ་གཅིག་རྡོག་རྩ་གཅིག་བསྒྲིལ་བཟོས་
སོང༌།༽ ཞེས་རྗེས་སུ་བྲིས་པ་རེད།
མི་རིགས་རྐང་རྩེད་པོ་ལོའི་སྤྱི་མཐུན་སྒྲིག་འཛུགས་ཀྱི་ལས་སྣེ་ཀྲིས་ཊོ་ཕེ།
ཌི་ཀེཊ་ཀྱིས་༼ངའི་བ་སྤུ་ལངས་སོང་། ངའི་བཟའ་ཟླ་མིག་ཆུ་ཤོར་སོང་། བརྙན་
འཕྲིན་ནང་གི་མི་སྡེ་རྣམས་ངུ་ཤོར་སོང༌།༽ ཞེས་རྩེད་འགྲན་སྐབས་ཀྱི་རང་ཉིད་
ཀྱི་ཚོར་བ་འགྲེལ་བརྗོད་བྱས། རྩེད་འགྲན་གྱི་རྗེས་སུ་ཨཡི་ཝོ་རིའི་ཚགས་ཤོག་གི་
འགོ་བརྗོད་གཅིག་གིས་༼ང་ཚོ་ཨཡི་ཝོ་རི་པ་ཚོ་ལ་རྨ་ཁའི་ན་ཚ་འདི་ཡོད་པ་རེད།
འོན་ཀྱང་ང་ཚོར་དེ་དྲག་ཏུ་འཇུག་པའི་ཐབས་ཤེས་མེད། དེ་ཌོག་པ་གཅིག་པུས་མ་
གཏོགས་སུས་ཀྱང་བྱེད་ཐུབ་ཡོད་ཀྱི་མ་རེད། གྷོལ་ལྔས་ལོ་ལྔའི་རིང་གི་དམག་
འཁྲུག་དེ་མེད་པར་བཟོས་པ་རེད།༽ ཅེས་བསྒྲགས།
རྒྱལ་ཁམས་ཤིག་སྙོམ་ཆུང་དུ་བཏང་བ།
ཕྱི་ལོ་༢༠༠༡ གི་རྒྱ་གར་གྱི་གློག་བརྙན་༼ལ་གྷན་ནམ། ས་ཁྲལ་༽ཞེས་པའི་
ནང་དུ་ཀྲི་ཀེཊ་ཀྱི་རྩེད་འགྲན་ཞིག་བརྒྱུད་དེ་རྒྱ་གར་གྱི་གྲོང་གསེབ་གཅིག་གིས་དུས་
རབས་བཅུ་དགུའི་དབྱིན་ཇིའི་རྒྱལ་ཁམས་ཀྱི་སྟོབས་ཤུགས་ལ་ཁ་གཏད་བཅགས་
པ་རེད། རྩེད་འགྲན་གྱི་རྒྱན་བུ་དེ་གང་རེད་ཟེར་ན། གལ་ཏེ་གྲོང་གསེབ་པ་ཚོ་
ཕམ་ན་ཁྲལ་ཐོལ་པ་སྤྲོད་རྒྱུ་དང༌། རྒྱལ་ན་ཁྲལ་རྩ་བ་ནས་མི་སྤྲོད་རྒྱུ་བྱས་པ་རེད།
གྲོང་གསེབ་ཀྱི་མ་འོངས་པ་དེ་སྲང་མདའི་སྟེང་དུ་འཕྱང་ཡོད་ཙང་། ཨོས་ཀར་
གཟེངས་རྟགས་ཀྱི་འོས་གཞིར་སླེབས་པའི་གློག་བརྙན་དེ་སོམ་ཉིའི་རང་བཞིན་གྱིས་
ཁེངས་བསྡད་ཡོད། འོན་ཀྱང་སྒྲུང་དེ་བཅོས་མ་རེད། ༼མཐའ་མ་དེར་གྲོང་གསེབ་
དེ་ཐོབ་ཀྱི་རེད།༽
ལོ་དགུ་བཅུའི་གོང་དུ་རྩེད་འགྲན་འདི་དང་མི་འདྲ་བ་གང་ཞིག་ལ། དངོས་
སུ་བྱུང་བའི་ལོ་རྒྱུས་ཤིག་རྒྱ་གར་དུ་བྱུང་བ་རེད། དེ་ནི་ཕྱི་ལོ་༡༩༡༡ ནང་དུ་
༼མངར་མོའི་སྡེ་ཚན་༽ནམ་མོ་ཧན། བྷེ་གྷན་རྐང་པོལ་རུ་ཁག་ལ་དབྱིན་ཇིའི་
རུ་ཁག་ནས་རྒྱལ་ཁ་གཅིག་རྗེས་གཉིས་མཐུད་ཐོབ་པ་རེད། རྒྱལ་ཁ་དེ་དག་གི་
འཕེལ་རིམ་གྱིས་དབྱིན་ཇིའི་དབང་སྒྱུར་པའི་ཐད་དུ་རྒྱ་གར་རང་བཙན་ལས་འགུལ་
གྱི་མེ་ལྕེ་སྤར་བ་རེད། ཕྱི་ལོ་༡༩༡༡ ཟླ་༧ ཚེས་༢༩ ཉིན་ཤར་ཕྱོགས་ཡོརྐ་
ཤིཡར་དམག་སྡེ་༼དེ་བར་དུ་རྒྱ་གར་རྐང་པོལ་འགྲན་བསྡུར་ནང་ཡང་རྩེ་ཡིན་པ་༽
དང་མཐའ་མའི་རྒྱལ་ཕམ་ཐག་གཅོད་ཀྱི་ཁ་གཏད་དུ་མོ་ཧན། བྷེ་གྷན་སླེབས་དུས།
རྒྱ་གར་རྒྱལ་ཡོངས་ནས་མི་ཁྲི་ཕྲག་དུ་མ་ལོ་རྒྱུས་ཀྱི་དོན་སྙིང་ལྡན་པའི་རྩེད་འགྲན་
དེ་བལྟ་བར་སླེབས་པ་རེད།
སྐབས་དེ་དུས་ལྟད་མོ་བལྟ་ས་ཡག་པོ་མེད། མི་ཚོགས་ཀྱི་རྒྱབ་ཏུ་ཡོད་
པའི་ལྟད་མོ་བ་ཚོས་རྩེད་ཐང་གི་སྟེང་དུ་ག་རེ་བྱེད་ཀྱི་ཡོད་པ་མཐོང་ཐུབ་ཀྱི་མེད།
མདུན་ངོས་སུ་སྡོད་ས་དམིགས་བསལ་ཡོད་མཁན་ཚོས་ཤོག་བྱ་བཏང་བའི་སྒོ་ནས་
རྒྱབ་ཏུ་ཡོད་མཁན་ཚོ་ལ་སུ་ལ་ཨང་གྲངས་མང་བ་ཐོབ་མིན་གྱི་སྐོར་བརྡ་བཏང་བ་
རེད། ཡིད་དབང་འཕྲོག་པའི་རྩེད་འགྲན་ཞིག་གི་ནང་དུ་རྐོ་ལྷམ་གྱོན་པའི་དབྱིན་
ཇིའི་རུ་ཁག་གི་ཁ་གཏད་དུ་མོ་ཧན། བྷེ་གྷན་གྱི་རྩེད་མོ་བ་ཚོས་རྐང་རྗེན་མར་རྩེད་
འགྲན་བྱས་པ་རེད།
རྩེད་འགྲན་གྱི་དུས་ཡུན་མ་རྫོགས་སྔོན་གྱི་མཐའ་མའི་སྐར་མ་ལྔའི་ནང་དུ་
རྒྱ་གར་གྱི་རུ་ཁག་དེས་གྷོལ་གཉིས་པ་དེ་བླུགས་པ་རེད། མི་སེར་སྤེལ་ཡུལ་ལམ་
ལུགས་འོག་སྡོད་མཁན་གྱིས། མི་སེར་སྤེལ་ཡུལ་ལམ་ལུགས་འཛིན་མཁན་ཚོའི་
ས་ནས་བྱུང་རབས་ཀྱི་དོན་སྙིང་ལྡན་པའི་༢ དང་༡ གི་རྒྱལ་ཁ་དེས། རྩེད་ཐང་གི་
ནང་དང་ཕྱི་གཉིས་ཀར་དགའ་སྤྲོའི་རྣམ་འགྱུར་གྱིས་ཁེངས་བཅུག་པ་རེད། མཐའ་
མིའི་ཐིར་སྒྲ་དེ་བརྒྱབ་པ་དང་། སྟེ་དགོས་དང་། ཞ་མོ། སྣབ་ཕྱིས། རྒྱུགས་པ།
ཉི་གདུགས་བཅས་ནམ་མཁར་གཡུགས་པ་རེད། གཞས་གཏོང་བ་དང༌། སྐད་ཅོར་
རྒྱག་པ། སྤྲོ་སྐད་སྒྲོགས་པ་བཅས་བྱུང༌།
འདི་ནི་རྩེད་འགྲན་གྱི་རྒྱལ་ཁ་ཁོ་ན་མ་ཡིན། ཀལ་ཀ་ཊའི་གསར་ཤོག
ནཱ་ཡག་ཟེར་བ་ཞིག་གིས་༼སྟོབས་ཤུགས་ཆེན་པོ་དང༌། གླང་ཤ་བཟའ་མཁན།
རྐོ་ལྷམ་གྱོན་པའི་ཇོན་ཚོ། དབྱིན་ཇིའི་ལུང་པའི་རྩེད་མོ་དེའི་ཐོག་འབྲས་བཟའ་
མཁན་དང༌། འདར་ཚད་ནད་རིམས་ཀྱིས་མནར་བ། རྐང་རྗེན་པ་ཡིན་པའི་བྱུང་
གྷལ་གྱི་མི་ཚོས་ཕམ་ཉེས་བཏང་བ་དེས་རྒྱ་གར་བ་ཚང་མ་དགའ་སྤྲོ་དང་སྤོབས་པས་
ཁེངས་བཅུག་པ་རེད།༽ ཅེས་བརྗོད་ཡོད།
རྗེས་སུ་ལོ་དེའི་ནང་དུ་རྒྱལ་ཁམས་ཀྱི་རྒྱལ་ས་དེ་ཀལ་ཀ་ཊ་ནས་ལྗིལ་ལིར་
སྤོས་པའི་དབྱིན་ཇིའི་ཐག་གཅོད་དེ། རྐང་རྩེད་པོ་ལོ་དང་རང་བཙན་དོན་གཉེར་
གྱི་ཚོར་ཤུགས་མཉམ་བསྲེས་ཡོད་སའི་བྷང་གྷལ་ནང་ངོ་ཚ་དེ་ལས་མང་བ་མི་ཡོང་
རྒྱུའི་ཐབས་ཤེས་ཞིག་རེད།
སྙན་ངག་མཁན་ཨ་ཅིན་ཊ། ཀུ་མཱར། སེན་གྷབ་ཊས་༼མོ་ཧན། བྷེ་
གྷན་ནི་རྐང་པོལ་རུ་ཁག་གཅིག་མ་རེད། དེ་ནི་ཐལ་བའི་ནང་དུ་འདྲེད་ལོག་རྒྱག་
བཞིན་པའི་གཉའ་གནོན་འོག་གི་ལུང་པ་ཞིག་གིས་མགོ་བོ་བསྐྱག་རྒྱུ་འགོ་ཚུགས་པ་
རེད།༽ ཅེས་བྲིས་ཡོད།
རྐང་རྩེད་པོ་ལོའི་རྩེད་འགྲན་ཞིག་གིས་རྒྱལ་ཁམས་ཞིག་བདེ་འཇགས་
མེད་པར་བཟོས་པ་རེད།
འཐབ་རྩོད་པ་གཅིག་གི་ཞི་བདེ།
༼ང་ལ་མི་ནག་པོ་ཟེར་མཁན་དེ་ཝེཊ་ནམ་གྱི་དམར་པོ་ཚོ་ནམ་ཡང་མ་རེད།༽
ཁུ་ཚུར་མཁན་མོ་ཧ་མཌ། ཨ་ལིས་༡༩༦༦ ལོར་བརྗོད་པའི་ཚིག་བརྫོད་དེར་འཐབ་
རྩོད་པ་ཞིག་གི་ཁྱད་ཆོས་ཡོངས་རྫོགས་ཆ་ཚང་ཡོད། དེ་དག་ནི་དེའི་གོ་རྟོགས་
ཀྱི་མྱུར་ཚད་དང་། དེའི་སྤུ་གྲི་ལྟ་བུའི་ཡང་དག་པའི་རྣོ་ངར། དེ་བརྗོད་པའི་སྙིང་
སྟོབས། དེའི་ཤུགས་རྐྱེན་གྱི་ནུས་པ་བཅས་རེད།
སྐབས་དེར་ཨ་རི་ནི་ཐག་རིང་བའི་ལུང་པ་ཝེཊ་ནམ་གྱི་དམག་གི་དཀའ་
རྙོག་ནང་ཡོད་ཀྱང༌། རྒྱལ་ནང་གི་ངོ་རྒོལ་བ་ཚོས་ཨ་རིའི་ནང་གི་མི་རིགས་དབྱེ་
འབྱེད་ཀྱི་སྒྲིག་འཛུགས་ཁག་མེད་པར་བཟོ་ཆེད་སྤྱི་དམངས་ཐོབ་ཐང་གི་ལས་འགུལ་
འཚེ་བ་སྤངས་པའི་འཐབ་རྩོད་ཅིག་བྱེད་བཞིན་ཡོད། ཨ་ལིའི་ཚིག་བརྗོད་གཅིག་པུ་
དེས། ཕྱོགས་གཅིག་ནས་རང་དབང་གི་མིང་ཐོག་ནས་འཛམ་གླིང་གི་ཕྱོགས་གཞན་
ཞིག་ཏུ་དམག་རྒྱག་གི་ཡོད་པ་དང༌། ཕྱོགས་གཞན་ནས་རང་གི་རྒྱལ་ཁབ་ནང་དུ་
གཞི་རྩའི་ཐོབ་ཐང་བརྩོད་མཁན་ཚོ་ལ་རྩུབ་སྤྱོད་དང་ཉེས་བརྡུང་གཏོང་བའི་འགལ་
ཟླ་དེ་མངོན་གསལ་དུ་བཏང་བ་རེད།
རང་ལོ་ཉེར་ལྔ་ལོན་པའི་ཁུ་ཚུར་བ་འཛམ་གླིང་ནང་སྙན་གྲགས་ཡོད་པ་
ཁོང་ནི། འདྲོགས་འགོ་སློང་མཁན་ཞིག་བྱུང་བ་རེད། ཁོང་ཞལ་བདེ་པོ་དང་ནུས་
པ་ཐོན་པོ་ཡོད་པ་མ་ཟད། ཁོང་གིས་གང་བཤད་པ་དེ་འཛམ་གླིང་གིས་ཉན་གྱི་ཡོད་
པའང་ཤེས་ཀྱི་ཡོད། དེས་ན་ཁོང་ནི་ཁུ་ཚུར་སྣུན་པའི་སྒྱུ་རྩལ་གྱི་ཡང་རྩེར་སླེབས་
པ་དང་། འཇིག་རྟེན་ནང་མཚན་སྙན་ཆེ་ཤོས་ཡོད་པའི་སྐབས་དེར་ཁོང་གིས་བློས་
གཏོང་ཆེན་པོ་ཞིག་བྱས་པ་རེད།
ཕྱི་ལོ་༡༩༦༧ ལོའི་དཔྱིད་ཀ་དེར་ཨ་ལི་ཨ་རིའི་དམག་མིའི་ནང་དམག་
སྐུལ་བརྒྱབ་པ་རེད། ཁོས་དམག་མིའི་ནང་དུ་དུས་ཚོད་བསྐྱེལ་ཕྱིར་འགྲེམས་སྟོན་
གྱི་ཁུ་ཚུར་རྩེད་འགྲན་ནང་ཞུགས་ཏེ། དངོས་སུ་དམག་འཐབ་བྱེད་རྒྱུ་གཡོལ་ཐུབ་
ཀྱི་ཡོད། ཡིན་ན་ཡང་ཨ་ལིས་ལྟ་གྲུབ་དེ་གལ་ཆེ་བ་བཟུང་བ་རེད། ཁོང་རང་གི་
སྡོད་ཡུལ་ཀེན་ཊ་ཀིའི་ནང་གི་ལུཡིས་ཝིལ་གྱི་སྐོར་ལ་འགྲེལ་བརྗོད་བྱེད་སྐབས་ཨ་
ལིས་༼ཁོང་ཚོས་ལུཡིས་ཝིལ་ནང་དུ་སྡོད་མཁན་གྱི་མི་ནག་པོ་ཟེར་བ་ཚོ་ལ་སྒོ་
ཁྱི་ལྟར་རྩིས་ཏེ་འགྲོ་བ་མིའི་ཐོབ་ཐང་ཕྲན་བུ་ཡང་སྤྲོད་ཀྱི་མེད་པའི་སྐབས་འདིར།
ང་ལ་སྒྲིག་ཆས་གྱོན་ནས་རང་ཁྱིམ་ནས་མེ་ལེ་སྟོང་ཕྲག་བཅུ་ཙམ་ཕྱིན་ཏེ་ཝེཊ་ནམ་
ནང་གི་མི་སྡེ་རྒྱ་སྨུག་ཚོའི་ཐོག་ཏུ་འབར་རྫས་གཡུག་པ་དང་མེ་མདའ་རྒྱོབས་
ཤོག་ཟེར་དགོས་དོན་གང་ཡིན་ནམ།༽ ཞེས་དྲིས་པ་དང་ཆབས་ཅིག་ཏུ་༼མིན།
ང་འཛམ་གླིང་ནང་གི་མི་རིགས་ནག་པོ་ཚོར་མི་རིགས་དཀར་པོས་གཉའ་མནོན་མུ
མཐུད་བྱེད་ཕྱིར། རྒྱལ་ཁབ་སྙོམ་ཆུང་ཞིག་མེར་བསྲེགས་གཏོང་བ་དང་དེའི་མི་
སྡེ་གསོད་པར་རང་ཁྱིམ་ནས་མེ་ལེ་སྟོང་ཕྲག་བཅུ་ཙམ་བརྒལ་ཏེ་འགྲོ་གི་མིན།༽
ཞེས་བརྗོད་པ་རེད།
ཕྱི་ལོ་༡༩༦༧ ཟླ་༤ ཚེས་༢༨ ཉིན་དམག་འཇུག་ལྟེ་གནས་ཁང་དུ་ཁོ་
པའི་མིང་བོད་སྐབས་ཨ་ལིས་སྲོལ་རྒྱུན་གྱི་མདུན་སྐྱོད་བྱེད་རྒྱུར་ཁས་ལེན་མ་བྱས་
པ་རེད། ཁོས་རང་ཉིད་ཀྱི་མདུན་ལམ་མེད་པར་བཟོ་བ་དང༌། བཙོན་ཁང་དུ་འཇུག་
རྒྱུའི་ཉེན་ཁ་ཡོད་པ་ཤེས་ཀྱི་ཡོད་ལ། གཞན་ལ་མིག་དཔེ་ཞིག་ཀྱང་སྟོན་གྱི་ཡོད་པ་
ཤེས་ཀྱི་ཡོད། དམག་འཇུག་ཁང་གི་ཕྱི་རུ་ཡོད་པའི་རྒྱབ་སྐྱོར་བ་ཚོས་༼གལ་ཏེ་
ཁོང་མ་འགྲོ་ན། ང་ཚོ་ཡང་འགྲོ་གི་མིན།༽ ཞེས་སྐད་བརྒྱབ་པ་རེད། མི་རིགས་
ནག་པོའི་རྩེད་མོ་བ་གཞན་དག་གིས་ཁོང་གི་རྗེས་སུ་འབྲངས་པ་རེད།
ཨ་ལི་འཛིན་བཟུང་བྱས་པས་མ་ཟད་ཁོང་གི་མཚན་གནས་འཕྲོག་པ་དང་ཁུ་
ཚུར་འགྲན་རྩོད་ཀྱང་མི་ཆོག་པ་བཟོས་པ་རེད། ཁོང་ལ་དམག་མིར་འཛུལ་ཞུགས་
མ་བྱས་པའི་ཁྲིམས་ཆད་མཐོ་ཤོས་ལོ་ལྔའི་བཙོན་འཇུག་༼ཞུ་སྙན་གྱི་རྗེས་སུ་ཕྱིར་
སློག་བྱས་༽དང་ཌོ་ལོར་༡༠༠༠༠ གི་ཉེས་ཆད་བཏང་བ་རེད། ཁོང་ལ་བཙན་
འགེལ་བྱས་པའི་ཁུ་ཚུར་རྩེད་འགྲན་མི་ཆོག་པའི་དུས་ཡུན་ལོ་གསུམ་ལུས་པ་རེད།
དུས་ཚོད་དེ་ཁོང་གི་ཁུ་ཚུར་རྩེད་འགྲན་གྱི་མདུན་ལམ་ནང་དུ་དུས་ཡུན་བཟང་ཤོས་
དེ་བྱུང་ཡོད་སྲིད་པ་རེད།
དུས་ཚོད་ཕྱིན་པའི་དབང་གིས་ད་ལྟ་ང་ཚོས་ངོ་ཤེས་པའི་ཨ་ལིའི་གཟུགས་
བརྙན་དེ་ཕྲན་བུ་གཙང་དུ་བཏང་ཡོད། འོན་ཀྱང་ཁོང་གཞོན་ནུའི་སྐབས་ཀྱི་མི་
གཤིས་ཀྱི་ནུས་པ་དང༌། འདྲོགས་འགོ་སློང་བའི་གཏམ་བཤད། གླེང་སློང་ཅན་
གྱི་ཐག་གཅོད་བྱས་པ་རྣམས་ཀྱིས་ཨ་རིའི་སྤྱི་ཚོགས་ལ་ཁ་གཏད་བཅགས་པ་རེད།
གློག་བརྙན་འཁྲབ་མཁན་རི་ཅརཌ། ཧེ་རིས་ཡིས་ལྡོག་ཕྱོགས་སུ་༼འཛམ་གླིང་
ནང་གི་ཁུ་ཚུར་པ་གཅིག་ཀྱང་མ་ལུས་པས་འཛམ་གླིང་གི་ཁུ་ཚུར་བ་ཨང་དང་པོ་དེ་
ཡོང་བའི་ཆེད་དུ་རང་གི་བླ་ཡང་འཚོང་གི་རེད། ཨ་ལིས་ག་རེ་བྱས་པ་རེད་ཟེར་ན།
ཁོང་གིས་མིང་ཐོབ་དེ་དོར་ནས་རང་ཉིད་ཀྱི་བླ་དེ་སླར་ཐོབ་པ་རེད།༽ ཅེས་སྨྲས།
རྡོག་རྒྱག་རྒྱབ་ཏུ་བཞུས།
ངས་མི་སྡེ་ཚང་མ་མཐུན་ལམ་དང༌། གོ་སྐབས་འདྲ་མཉམ་བྱས་ཏེ་སྡོད་
སའི་རང་དབང་དང་མང་གཙོ་ཅན་གྱི་སྤྱི་ཚོགས་ཤིག་གི་དམིགས་ཡུལ་
སྙིང་ལ་བཅངས་པ་ཡིན། དམིགས་ཡུལ་དེ་མ་འགྲུབ་བར་དུ་ང་འཚོ་
སྡོད་བྱེད་པའི་རེ་བ་ཡོད། འོན་ཀྱང༌། ངའི་གོང་དུ་བཀུར་བར་འོས་པའི་
ཁྲིམས་དཔོན་ལགས། གལ་ཏེ་དགོས་མཁོ་བྱུང་ན། དམིགས་ཡུལ་དེའི་
ཆེད་དུ་རང་སྲོག་དོར་རྒྱུར་ང་ལ་གྲ་སྒྲིག་ཡོད།
ནེལ་སེན། མཎ་ལ་ལ་ཚེ་བཙོན་གྱི་ཉེས་ཆད་བཏང་ནས་རོ་བྷན། གླིང་ཕྲན་
དུ་མ་བཏང་གོང་གི་ ༡༩༦༤ ནང་ཁྲིམས་བཤེར་གྱི་སྐབས་སུ་གསུངས།
ཀེཔ་གྲོང་ཁྱེར་ནས་མེ་ལེ་ཁ་ཤས་ཀྱི་འགྱངས་ཐག་སུ་ཡོད་པའི་རླུང་འཚུབ་ཅན་གྱི་
ས་ཆ་རོ་བྷིན་གླིང་ཕྲན་ནི། མི་རིགས་དཀར་པོས་དབང་སྒྱུར་བྱེད་པའི་ལྷོ་ཨཕ་རི་
ཀའི་མི་རིགས་དབྱེ་འབྱེད་ལམ་ལུགས་ཀྱི་རྒྱལ་སྤྱིའི་ནང་ངན་གྲགས་ཅན་གྱི་མཚོན་
རྟགས་ཞིག་ཏུ་གྱུར་བ་རེད། མི་རིགས་དབྱེ་འབྱེད་ལ་དགག་པ་བྱེད་མཁན་སྙན་
གྲགས་ཆེ་ཤོས། ནེལ་སོན། མཎཌ་ལ་ནས་ལམ་ལུགས་དེར་༼བཟང་སྤྲོད་ཀྱི་མི་
རིགས་སྡེབ་གསོད།༽ རེད་ཅེས་བརྗོད་དེ། མི་ལོ་ཉི་ཤུ་རྩ་བདུན་ཤས་ཆེ་བ་རོ་
བྷིན་གླིང་ཕྲན་བཙོན་ཁང་དུ་སྲིད་གཞུང་ལ་ཁ་གཏད་གཅོག་བཞིན་བསྐྱེལ་བ་རེད།
འཐབ་རྩོད་ནང་གི་ཁོང་གི་བློ་མཐུན་མང་པོས་ཀྱང་ཁོང་དང་ལྷན་དུ་བཙོན་ཁང་དུ་
བསྡད་པ་རེད། དཀར་ནག་གཉིས་ཀ་ཡོད་པའི་བཙོན་པ་ཚོས་མི་རིགས་དབྱེ་འབྱེད་
ཀྱི་ལམ་ལུགས་དེ་ནོར་འཁྲུལ་ཡིན་པ་ཐུན་མོང་གིས་ཡིད་ཆེས་བྱས་པ་རེད། བཙོན་
ཁང་དུ་བཅུག་པ་དེས་ཁོང་ཚོའི་སེམས་ཤུགས་གཅོག་མི་ཐུབ་པ་ཡིན་པ་དེའི་ཐོག་
ཏུའང་ཁོང་ཚོས་ཆོད་སམེས་ཆིག་བསྒྲིལ་བྱས་པ་རེད།
མངོན་གསལ་ཅན་གྱི་འགོག་རྒོལ་གྱི་རྣམ་པ་གཅིག་ནི་ཤེས་ཡོན་གྱི་ནུས་པ་
བརྒྱུད་དེ་བྱུང་བ་རེད། མཎཌ་ལ་ཡིས་རྗེས་སུ་ཁོང་རང་གི་རང་རྣམ་༼རང་དབང་
གི་ཆེད་དུ་གོམ་བགྲོད་རིང་མོ་༽ ཞེས་པའི་ནང་དུ། ༼ང་ཚོས་གཅིག་གིས་
གཅིག་ནས་ཤེས་ཡོན་སྦྱངས་པ་ལ་བརྟེན་ནས། རོ་བྷིན་གླིང་ཕྲན་དེ་གཙུག་ལག་སློབ་
གྲྭ་ཞིག་ཏུ་ངོས་འཛིན་བྱེད་ཀྱི་ཡོད་རེད།༽ ཅེས་བྲིས་ཡོད། འོན་ཀྱང་བཙོན་པ་ཚོ་
ལ་ཁོང་ཚོ་སེམས་ཤུགས་གཅོག་རྒྱུའི་འབད་རྩོལ་བྱས་པ་དེར་གྱེན་རྒོལ་བྱེད་པའི་
ལག་ཆ་སྣོན་མ་ཞིག་རྙེད་པ་རེད། དེ་ནི་གོ་སྒྲིག་ལྡན་པའི་རྐང་རྩེད་པོ་ལོའི་རྩེད་
འགྲན་དེ་རེད།
ཕྱི་ལོ་༡༩༦༤ ལོར་བཙོན་པ་ཚོས་རྐང་པོལ་རྩེད་རྒྱུའི་ཐོབ་ཐང་དགོས་པའི་
དགོས་འདུན་བཏོན་སྐབས། དབང་འཛིན་པ་ཚོས་འགོ་སྟོད་དེར་ཁོང་ཚོར་མཐོང་
ཆུང་བཏང་བ་རེད། ལོ་དེ་གའི་ནང་དུ་རང་ལོ་བཞི་ཅུ་ཞེ་དྲུག་ཏུ་སོན་པའི་མཎཌ་
ལ་ཡང་གླིང་ཕྲན་དུ་སླེབས་པ་རེད། ཅཀ་ཀོར་དང་མཱར་ཝིན་གྱི་༼རྩེད་འགྲན་ཞིག་
ལས་ལྷག་པ་༽ཞེས་པའི་ནང་འགྲེལ་བརྗོད་བྱས་དོན་ལ། བཙོན་པ་ཚོས་རྐང་པོལ་
རྩེད་རྒྱུའི་རེ་འདུན་བཏོན་སྐབས། བཙོན་ཁང་འགན་འཛིན་གྱིས་ཁོང་ཚོའི་ཁ་ལག་
འཕྲི་གཅོད་བྱེད་པའི་ཉེས་ཆད་ཡང་ཡང་བཏང་བ་རེད། བཙོན་པ་ཚོས་ད་དུང་ཡང་
ཁོང་ཚོའི་རེ་འདུན་ཕྱིར་འཐེན་བྱེད་རྒྱུར་མ་ཉན་པ་རེད།
ལྷོ་ཨཕ་རི་ཀའི་ནང་དུ་རྐང་པོལ་རྩེ་འཇུག་དགོས་པར་རེ་འདུན་བྱེད་པའི་
འཐབ་རྩོད་ཆུང་ངུ་དེ་འགྲོ་བ་མིའི་ཆེ་མཐོང་དང༌། ཐོབ་ཐང་གི་ཆེད་དུ་དམག་འཐབ་
དེ་ལས་ཆེ་བ་ཞིག་གི་རྒྱུ་རུ་གྱུར་པ་རེད། རྐང་པོལ་རྩེད་འཇུག་པར་རེ་འདུན་བྱེད་
པའི་འཐབ་རྩོད་ཀྱི་ཆིག་བསྒྲིལ་ཤུགས་རྐྱེན་དེས། འགྲན་རྩོད་ལྡན་པའི་སྲིད་དོན་སྡེ་
ཁག་མང་པོ་མཉམ་དུ་བསྡུས་པ་དང་། རྩེད་འགྲན་གྱི་ཕན་ནུས་པ་དེ་རྩེད་ཐང་གི་ཕྱི་
རོལ་དུ་སླེབས་ཡོད་པའི་དྲན་གསོ་བྱས་པ་རེད།
དབང་འཛིན་པ་ཚོས་དགག་བྱ་མུ་མཐུད་ཀྱང་བཙོན་པ་ཚོས་ཨུ་ཚུགས་མུ་
མཐུད་བརྒྱབ་པ་རེད། བཙོན་པ་ཚོས་བདུན་ཕྲག་གཅིག་རྗེས་གཉིས་མཐུད་དུ་གལ་ཏེ་
བཀའ་ཁྲོལ་ཆོག་མཆན་ཐོབ་པ་ཡིན་ན་རྩེད་འགྲན་དེ་ཇི་ལྟར་གོ་སྒྲིག་བྱེད་རྒྱུའི་གྲོས་
བསྡུར་བྱས་པ་རེད། ཕྱི་ལོ་༡༩༦༦ ལོར་རྒྱལ་སྤྱིའི་རྒྱ་གྲམ་དམར་པོའི་ཚོགས་ཆུང་
གི་གཟིགས་བསྐོར་ཞིག་གི་ངོ་བོར་གོ་སྐབས་ཀྱི་སྒེའུ་ཁུང་ཞིག་མཐའ་མར་འཕྱེས་
པ་རེད། བཙོན་པ་ཚོས་ཕྱི་རྒྱལ་གྱི་གཟིགས་བསྐོར་བ་ཚོར་དཀའ་ངལ་ཞུས་པ་རེད།
ལོ་གསུམ་རིང་གི་འཁོན་ལན་དང་དགག་བྱའི་རྗེས་སུ་དབང་འཛིན་པ་ཚོས་༡༩༦༧
ཟླ་༡༢ པའི་ནང་དུ་མ་མཐའི་དམིགས་བསལ་ཆོག་མཆན་ཞིག་སྤྲད་པ་རེད། ད་ནས་
བཟུང་སྟེ་བཙོན་པ་ཚོར་བདུན་ཕྲག་རེར་རྩེད་འགྲན་ཐེངས་རེ་བྱེད་ཆོག་པ་བཟོས།
གླིང་ཕྲན་གྱི་རྡོའི་གཏེར་ཁར་ལས་ཀ་ཤུགས་ཆེ་བྱེད་དགོས་པ་དང༌། ལྟོ་
ཆས་སྐྱོ་བ་བཅས་ཀྱི་རྐྱེན་པས་བཙོན་པ་མང་པོར་རྐང་པོལ་རྩེད་རྒྱུའི་སྟོབས་ཤུགས་
ལྷག་མེད། ཁོང་ཚོས་རྐང་རྗེན་མར་རྩེས་པ་རེད། འོན་ཀྱང་ཁོང་ཚོས་མཐུན་རྐྱེན་
དཀོན་པའི་ཆ་དེ་ནུས་ཤུགས་དང་གོ་སྒྲིག་བྱེད་པའི་སྒྱུ་རྩལ་གྱིས་ཁ་བསྐང་པ་རེད།
མ་ཀ་ན་རྐང་པོལ་མཐུན་ཚོགས་ཞེས་སྤྱི་ཁྱབ་ཀྱི་མིང་ཞིག་གི་འོག་ཏུ་རུ་
ཁག་བརྒྱད་བཟོས་པ་རེད། མིང་དེ་ལྟར་འདོགས་དགོས་དོན་ནི། ཕྱི་ལོ་༡༨༡༩
ལོར་དབྱིན་ཇིས་མ་ཀ་ན་ཞེས་པའི་དཔའ་བོ་ཞིག་ལོ་༡༥༠ གོང་དུ་རོ་བྷེན་གླིང་ཕྲན་
དུ་རྒྱང་འབུད་བཏང་བ་རེད། མ་ཀ་ན་རྐང་པོལ་མཐུན་ཚོགས་ཀྱིས་རང་གི་འགོ་བྱེད་
ཚོ་འོས་འདེམས་བྱས་ཏེ། མཐུན་ཚོགས་ཀྱི་ཚོགས་མིས་བཅའ་ཁྲིམས་ཞིག་གི་ཟིན་
བྲིས་བརྒྱབ་པ་རེད། ཁྲིམས་ལུགས་ཀྱི་འགྲོ་སྟངས་ཆ་ཚང་ལྡན་ལ་ཞུ་སྦྱོར་གྱི་ཐོབ་
ཐང་ཡོད་པའི་ངོ་རྒོལ་དང༌། ཚུལ་མིན་བྱ་སྤྱོད་ཀྱི་ཚོགས་ཆུང་ཞིག་ཀྱང་བཙུགས་
པ་རེད། རྐང་པོལ་རྩེད་འགྲན་གོ་སྒྲིག་བྱེད་རྒྱུ་དེ་མ་འོངས་པར་མང་གཙོ་ཅན་གྱི་ལྷོ་
ཨཕ་རི་ཀའི་ནང་དུ་གཞུང་ཞིག་འཛུགས་རྒྱུའི་བློ་ཡུལ་དུ་མེད་པའི་གདམ་ཁ་ཞིག་
གི་ཐོག་ཏུ་བསྐྱོད་ཀྱི་ཡོད་ལྟར་བྱུང་བ་རེད། དེ་ནི་མི་སྡེ་བཙོན་དུ་འཇུག་པའི་ཁྲིམས་
ལུང་མེད་པའི་མི་རིགས་དབྱེ་འབྱེད་ཀྱི་ལམ་ལུགས་དེའི་ལྡོག་ཕྱོགས་ཡིན་པ་ནི་
ཡིད་དུ་འོང་བ་དང་ཤེས་བཞིན་དུ་བྱས་པ་ཞིག་རེད།
རང་གི་ངོས་འཛིན་གྱི་བསམ་བློ་ཉར་ཚགས་བྱེད་རྒྱུ་དེ་ཡང་གལ་ཆེན་ཡིན།
རོ་བྷེ ན་གླིང་ཕྲན་ནང་གི་བཙོན་སྲུང་བ་ཚོས་བཙོན་པ་ཚོ་འབོད་སྐབས་ཨང་གྲངས་
དང་ཚིག་ངན་བེད་སྤྱོད་བཏང་སྟེ་འབོད་ཀྱི་ཡོད།་དེ་ལས་ལྡོག་སྟེ་རོ་བྷེན་གླིང་
ཕྲན་གྱི་རྐང་པོལ་ཡིག་ཆའི་ནང་དུ་མིང་གི་ཐོག་མར་གུས་ཞབས་ལྡན་པའི་ཚིག་སྐུ་
ཞབས་ཞེས་བེད་སྤྱོད་བཏང་ཡོད། རྐང་པོལ་དང་འབྲེལ་བའི་གནས་འཕྲིན་ཁག་གི་
སྟེང་དུ་བཙོན་པའི་ཁང་མིག་གི་ཨང་གྲངས་དང་། ཁ་བྱང་ཆ་ཚང་གསལ་འགོད་
བྱས་ཡོད། རྒྱུན་དུ་འཕྲིན་ཡིག་དག་གི་མཇུག་ཏུ་༼ ཁྱེད་ཀྱི་རྩེད་གྲོགས་༽ ཞེས་
མཇུག་བསྡུས་ཡོད།
དཔེར་ན། རོ་བྷེན་གླིང་ཕྲན་གྱི་བཙོན་པ་ཨེན་ཐོ་ནི། སུཛ་གྱིས། ༼འཛམ་
གླིང་ནང་གི་མི་ཚང་མས་ཡིན་ཤག་ཏུ་རྩི་བའི་རྩེད་འགྲན་དེ་ག་རང་གིས་བཙོན་པའི་
སྡེ་ཚན་ཞིག་ལ་མནོ་བསམ་འཁོར་དུ་བཅུག་པ་དེ་ནི་ཧ་ཅང་གི་ཡ་མཚར་བ་རེད།
དེས་ཕྱོགས་གཅིག་ནས་ང་ཚོར་འཐབ་རྩོད་མུ་མཐུད་རྒྱུའི་བློ་སྟོབས་སྤྲད་པ་རེད།༽
ཅེས་བརྗོད་ཡོད།
འཛམ་གླིང་ནང་སྙན་གྲགས་ཆེ་ཤོས་ཀྱི་ཆབ་སྲིད་བཙོན་པ་ནེལ་སོན།
མཎཌ་ལ་༡༩༩༠ ཟླ་༢ པའི་ནང་གློད་གྲོལ་བཏང་བ་རེད། ལོ་བཞིའི་མཇུག་
ཏུ་༡༩༩༤ ཟླ་༤ ཚེས་༢༧ ཉིན། གྲངས་མང་མི་རིགས་ནག་པོ་ཚོར་ཐེངས་དང་
པོར་འོས་ཤོག་འཕེན་དུ་བཅུག་པའི་ལྷོ་ཨཕ་རི་ཀའི་ལོ་རྒྱས་ཀྱི་དོན་སྙིང་ལྡན་པའི་
འོས་བསྡུའི་ཆེད་འོས་འཕེན་པ་ས་ཡ་མང་པོས་འོས་ཤོག་བླུགས་པའི་ཆེད་བཟོད་
བསྲན་གྱི་སྒོ་ནས་བང་བསྒྲིགས་པ་རེད། དེ་སྔ་བཀག་འགོག་བྱས་པའི་ཨཕ་རི་ཀའི་
རྒྱལ་ཡོངས་ཚོགས་པར་རྒྱལ་ཁ་ཤུགས་ཆེ་ཐོབ་པ་དང༌། ནེལ་སོན། མཎཌ་ལ་རྒྱལ་
ཁབ་ཀྱི་སྲིད་འཛིན་དུ་གྱུར་པ་རེད། ཕྱི་ཟླ་༤ པའི་ཚེས་༢༧ དེ་རང་དབང་གི་ཉིན་
མོ་ཞེས་རྒྱལ་ཡོངས་གུང་གསེང་གཏོང་བའི་ཉིན་མོ་ཞིག་ཏུ་གྱུར་པ་རེད།
༡༩༩༤ ལོའི་འོས་བསྡུའི་རྗེས་སུ་ཡང་ལྷོ་ཨཕ་རི་ཀར་ལྷིང་འཇགས་
བྱུང་མེད། བདེ་འཇགས་དམག་དཔུང་གི་ནང་དུ་ད་དུང་བཅོས་བསྒྱུར་མ་བྱུང་བའི་
རིགས་ཐེ་བའི་ཕྱོགས་མཐར་ལྷུང་བའི་མི་རིགས་དཀར་པོ་ཚོས་མི་རིགས་དབྱེ་
འབྱེད་ཀྱི་དུས་སྐབས་དེ་རྫོགས་པའི་ཁས་ལེན་བྱས་མེད། ལོ་རྒྱུས་ཀྱི་འགོ་མཇུག་
བརྗེ་བའི་དོན་དུ་ཁོང་ཚོས་འཚེ་བ་བེད་སྤྱོད་བྱེད་རྒྱུར་གྲ་སྒྲིག་ཡོད། མཎཌ་ལ་ལ་
འཁོལ་བཞིན་པའི་འཚེ་བ་དེ་རྩེད་འགྲན་གྱིས་མེད་པར་བཟོ་ཐུབ་པའི་ཡིད་ཆེས་ཡོད།
རྩེད་འགྲན་གྱི་ཕྱིར་ལྡོག་རིམ་པར་བྱས་པ་ཐེ་བའི་རྩེད་འགྲན་གྱིས་མི་རིགས་དབྱེ་
འབྱེད་མཇུག་བསྒྲིལ་བར་རམ་འདེགས་བྱས་ཡོད། ད་ཆ་མཎཌ་ལ་ལ་རྒྱལ་ཁབ་ལ་
ཞི་བདེ་ཡང་ཡོང་བར་རྩེད་འགྲན་གྱིས་བཟོ་འཇུག་འདོད་བྱུང༌།
ལྷོ་ཨཕ་རི་ཀའི་མི་རིགས་ནག་པོ་ཕལ་ཆེ་བས། ཤུགས་ཆེ་བ་དཀར་པོས་
རྩེ་བ་དང་བལྟ་བའི་རག་བྷི་ཞེས་༼རྩེད་མོའི་སྒྲིག་ཆས་ནང་གི་མི་རིགས་དབྱེ་
འབྱེད་༽ ཀྱི་རྩེད་མོ་དེ་བཙན་གནོན་པའི་རྩེད་མོ་ཞིག་ཏུ་མཐོང་གི་ཡོད། མཎཌ་
ལས་ལྟ་ཚུལ་དེར་འགྱུར་བ་གཏོང་རྒྱུར་སེམས་ཐག་བཅད་པ་རེད།
ཁོང་ལ་འཐབ་བྱུས་གཉིས་ཡོད། ལྷོ་ཨཕ་རི་ཀས་ཐེངས་དང་པོར་སྣེ་
ལེན་ཞུ་བའི་༡༩༩༥ ལོའི་འཛམ་གླིང་རག་བྷིའི་གཟེངས་རྟགས་མ་ཚོགས་གོང་དུ།
མཎཌ་ལ་ཡིས་སི་པྲིང་བྷོ ཀ་ཅེས་པའི་ལྷོ་ཨཕ་རི་ཀའི་རག་བྷི་རུ་ཁག་དང༌། དེའི་
རྒྱབ་སྐྱོར་བ་མི་རིགས་དཀར་པོ་རྣམས། འཛམ་གླིང་གིས་ནམ་ཡང་མཐོང་དཀའ་
བའི་ཆེས་མངོན་གསལ་ཅན་གྱི་ཕར་རྒོལ་འོད་སྣང་ཞིག་གིས་འགུགས་ཐབས་བྱས་
པ་རེད། ཁོང་གིས་༼རྩེད་མོ་ལ་འཛམ་གླིང་འགྱུར་བ་གཏོང་བའི་ནུས་པ་ཡོད།
དེ་ལ་མི་རིགས་ཀྱི་བཀག་རྡོ་མེད་པར་བཟོ་བར་སྲིད་གཞུང་ལས་ཀྱང་ནུས་པ་ཆེ་བ་
ཡོད།༽ ཅེས་བརྗོད་ཡོད།
མཎཌ་ལ་ལ་འགྱུར་བ་ལ་མི་དགའ་བའི་དཀར་པོ་ཚོས་ནག་པོའི་གྲངས་
མང་དབང་སྐྱར་གྱི་ཞེད་སྣང་དེ་མེད་པར་བཟོ་འདོད་ཡོད། སྐབས་དེར་ཁོང་གིས་
མི་རིགས་ནག་པོ་ཚོ་ལ། རྩེད་མོའི་རུ་ཁག་དེ་ལྷོ་ཨཕ་རི་ཀ་གསར་པའི་ཁ་བྲལ་
དུ་མི་རུང་བའི་ཆ་ཤས་ཞིག་ཡིན་པ་དང༌། ནག་པོ་ཚོས་རྒྱབ་སྐྱོར་བྱེད་འོས་པ་ཞིག་
ཡིན་པའི་གཞེན་སྐུལ་བྱས་པ་རེད། མཎཌ་ལ་རང་ཉིད་ཀྱི་རྒྱབ་སྐྱོར་བ་མང་ཆེ་བ་ལ།
སྲིད་འཛིན་གྱིས་དེ་སྔའི་བཙན་གནོན་པ་ཚོ་དང་མཐུན་ཐབས་བྱས་པ་དེར། ཐོག་
མར་ཡིད་མ་ཆེས་པ་དང༌། བློ་མ་བདེ་བ་བྱུང་བ་རེད། མཎཌ་ལ་ཡིས་འཛམ་གླིང་
གཟེངས་རྟགས་ཀྱི་རྩེད་འགྲན་བྱེད་པའི་མགོ་སྟོད་དུ་སི་པྲིང་བྷོཀ་ཀྱི་ཞ་མོ་ཞིག་གྱོན་
རྒྱུའི་འབད་པ་བྱས་སྐབས། ཁོང་གི་རྒྱབ་སྐྱོར་བ་ཚོ་ནས་སྡང་སེམས་ཀྱི་ཡ་ལན་བྱུང་
བའི་སྐོར་ཕྱིས་སུ་བརྗོད་དོན། ༼ཁོང་ཚོས་ང་ལ་སྐད་ངན་འབྱིན་བྱུང༌། ཁོང་ཚོས་
ང་ལ་སྐད་ངན་འབྱིན་ཏེ་ཁ་སྐྱེངས་པོ་བཟོས་བྱུང༌།༽ སྨྲས་པ་རེད།
མི་རིགས་དབྱེ་འབྱེད་བཙོན་ཁང་གི་སྔོན་མའི་བཙོན་པ། ཁྲིམས་དཔོན་བྷི་
ཀེ་བྷི་ཀེ་ཡང་རྒྱུན་རིང་པོ་ནས་སྨོད་པའི་རུ་ཁག་དེར་རྒྱབ་སྐྱོར་བྱེད་མི་ཐུབ་མཁན་
གྱི་གྲས་ཤིག་རེད། ཁོང་གིས་ཕྱིས་སུ་༼དགྲ་བོར་རྩེད་མོ་རྩེ་བ། ནེལ་སོན་མཎཌ་
ལ་དང་རྒྱལ་ཁབ་ཅིག་བསྐྲུན་མཁན་གྱི་རྩེད་འགྲན་༽ ཞེས་པའི་རྩོམ་པ་པོ། ཇོན།
ཁཱར་ལིན་ལ་༼ང་མཎཌ་ལ་ལ་ཡིད་སྨོན་བྱེད་མཁན་ཞིག་ཡིན། འོན་ཀྱང་མི་དེ་
ཚོས་སྤོབས་པ་དང་བཅས་དགའ་པོ་བྱེད་པའི་སི་པྲིང་བྷོ ཀ་གི་ལས་རྟགས་དེར་ང་
ལ་སྡང་ཟུག་ཡོད། ང་ལ་ཆ་མཚོན་ན་དེ་ནི་ནུས་པ་ལྡན་ལ་སྨོད་པར་འོས་པའི་མི་
རིགས་དབྱེ་འབྱེད་ཀྱི་མཚོན་རྟགས་ཤིག་རེད།༽ བརྗོད་ཡོད། ཁཱར་ལིན་གྱི་དེབ་
དེ་རྗེས་སུ་ཁིལིཎཊ། ཨཻསཊ་ཝུཌ་གྱི་༢༠༠༩ ཡི་གློག་བརྙན་ཨིན་ཝིཁ་ཊས་ཞེས་པ་
དེའི་རྩོམ་གཞི་ཆགས་པ་རེད།
ད་དུང་མཎཌ་ལ་སེམས་ཤུགས་མ་ཆགས་པ་རེད། རྩེད་འགྲན་གྱི་ནང་
དུ་ལྷོ་ཨཕ་རི་ཀར་རྒྱལ་ཁ་གསར་པ་རེ་རེ་ཐོབ་པ་དང་མཉམ་དུ་སྐབས་ཤིག་ལ་མི་
དགའ་སའི་རུ་ཁག་དེར་མང་ཚོགས་ཀྱི་རྒྱབ་སྐྱོར་མུ་མཐུད་ཆེ་རུ་ཕྱིན་པ་རེད། ཕྱི་
ལོ་༡༩༩༥ ཟླ་༦ ཚེས་༢༤ ཉིན་མཐའ་མའི་རྩེད་འགྲན་དེ་ལྷོ་ཨཕ་རི་ཀའི་སི་
པྲིང་བྷོཀ་དང་ནིའུ། ཛི་ལཎཌའི་ཨོལ། བྷི་ལེག་གཉིས་ཀྱི་དབར་ལ་བྱུང་བ་རེད།
མཎཌ་ལ་ཡིས་སི་པྲིང་བྷོ ཀ་གི་སྟོད་གོས་ལྗང་ཁུ་དང་ཞ་མོ་དེ་གྱོན་ཏེ་རྩེད་ཐང་སྟེང་
དུ་སླེབས་པ་རེད།
ཤས་ཆེ་བ་མི་རིགས་དཀར་པོའི་མི་ཚོགས་ཡིན་པ་གང་ཞིག་ལ། མང་པོ་
ཞིག་གིས་དེ་བར་དུ་མཎཌ་ལ་ལ་རང་ཉིད་ཀྱི་མང་གཙོའི་ལམ་ནས་འོས་བསྡུ་བྱས་
པའི་དབུ་ཁྲིད་དུ་ངོས་ལེན་མི་བྱེད་པ་ཚོས། དེ་སྔ་དང་མི་འདྲ་བར་ཁོང་གི་མིང་
ནས་བོས་ཏེ་དགའ་བསུ་ཞུས་པ་རེད། དཀར་པོའི་རག་བྷི་རུ་ཁག་དེས་ལྷོ་ཨཕ་རི་
ཀའི་བཅིངས་གྲོལ་གྱི་རྒྱལ་གླུ་༼དཀོན་མཆོག་གིས་ཨཕ་རི་ཀར་བྱིན་རླབས་གནང་
རོགས་༽ ཞེས་པ་དེ་བཏང་བ་རེད། རྒྱལ་གླུ་དེ་ཛོ་སའི་སྐད་དུ་ཡོད་ཙང་རྩེད་མོ་
བ་ཚོས་ཚིག་བརྗོད་དེ་དག་ལྕེ་འདྲིས་པའི་ཆེད་དུ་བདུན་ཕྲག་འགའ་ཤས་སྦྱོང་བདར་
བྱས་པ་རེད།
རྩེད་ཐང་གི་ནང་དང༌། གྲོང་བརྡལ་གྱི་ནང༌། ལུང་པ་ཁྱོན་ཡོངས་བཅས་
སུ་ཕྱོགས་གཉིས་ཀས་མི་ས་ཡ་མང་པོའི་སྙིང་ཁམས་བསླུས་པ་རེད། ཁྲིམས་
དཔོན་བྷི་ཀེ་བྷི་ཀེ་ལའང་མཎཌ་ལ་ཡི་འཐབ་བྱུས་དེས་ཤུགས་རྐྱེན་ཐེབས་པ་རེད།
༼ངའི་གྲོང་བརྡལ་གྱི་ནང་དུ་ངའི་མི་སྡེའི་དབུས་སུ་རག་བྷི་ལ་དགའ་མཁན་མི་
གཅིག་ཀྱང་མེད། འོན་ཀྱང་དེ་ཉིན་ང་ཚོ་ཚང་མ་ལྷོ་ཨཕ་རི་ཀ་བ་དང་རྒྱལ་ཁབ་
གཅིག་ཡིན་པའི་ཚོར་བའི་ཐོག་ནས་སྤྲོ་སེམས་འཁོལ་བ་རེད། དེ་ཡང་ང་ཚོའི་སྙིང་
གི་གཏིང་ནས་སི་པྲིང་བྷོཀ་ལ་རྒྱལ་ཁ་ཐོབ་པའི་སྨོན་འདུན་བྱས་ཙང་ཐོབ་པ་དེ་ཡང་
ང་ཚོས་ཤེས་ཀྱི་ཡོད། དེ་ནི་ཤིན་ཏུ་ངོ་མཚར་བའི་ཉིན་མོ་ཞིག་རེད།༽ ཅེས་བྷི་ཀེ་
བྷི་ཀེ་ཡིས་སྨྲས།། །།

༤ ཞིབ་བཤེར་བ་བསླུ་བྲིད་བྱེད་པ།

སྦས་པའི་བརྡ་འཕྲིན།
རང་རང་གི་མི་ཚེ་ཆ་ཚང་བ་དང་། ལྷོད་པོ་ཡོང་འདོད་པའི་མིའི་གཞི་རྩའི་
རང་དབང་གི་ནང་ནས། འཇིགས་སྣང་ནས་རང་དབང་ཐོབ་རྒྱུ་དེ་མངོན་
གསལ་ཅན་གྱི་ཐབས་ལམ་དང་དམིགས་ཡུལ་གཉི་ག་ཡིན།
ཨང་སན་སུ་ཀི།
འབར་མའི་དྲག་དམག་སྲིད་གཞུང་གི་རྩུབ་སྤྱོད་ཀྱིས་ཕྱི་ལོ་༡༩༨༨ ནང་མང་གཙོ་
དོན་གཉེར་ཅན་གྱི་ཞི་བའི་ངོ་རྒོལ་བ་བརྒྱ་ཕྲག་དམར་གསོད་བཏང་རྗེས་རྒྱལ་སྤྱིའི་
གསར་ཤོག་གི་འགོ་བརྗོད་དུ་སླེབས་པ་རེད། ཕྱི་ལོ་༡༩༩༠ ལོར་ཨང་སན་སུ་
ཀའི་ཕྱོགས་འགལ་ཚོགས་པར་འོས་ཤོག་གི་རྒྱལ་ཁ་ཤུགས་ཆེ་ཐོབ་ཀྱང་། དམག་སྤྱི་
ཚོས་སྐད་འབོད་བྱེད་མཁན་ཚང་མ་བཙོན་དུ་འཇུག་པ་དང༌། མནར་གཅོད་གཏོང་བ།
སྲོག་ཐོག་གཏོང་བ་བཅས་ཀྱི་སྒོ་ནས་འོས་ཤོག་གི་གྲུབ་འབྲས་ལ་མ་རྩིས་པ་རེད།
ཨང་སན་སུ་ཀི་བཟང་བཙོན་དུ་བཅུག་པ་རེད། མང་ཚོགས་དང་སྒེར་གྱི་
ནང་དུ་མོའི་འདྲ་པར་དཔྱང་རྒྱུ་དེ་འཛིན་བཟུང་བྱེད་པའི་རྒྱུར་གྱུར་པ་རེད། དེ་དུས་
ཧང་སངས་ཤོས་ཤིག་ནི་སྲིད་གཞུང་གིས་བཀོད་མངགས་དང་དཔར་བསྐྲུན་བྱས་པའི་
དངུལ་ཁང་དངུལ་ལོར་གྱི་རི་མོ་སྤམ་པོ་དེ་རེད།
སྲིད་གཞུང་ལ་སྟབས་ཉེས་པ་ཞིག་ལ། འབར་སྒོར་གསར་པ་གཅིག་
དེའི་བྱུས་འགོད་བྱེད་མཁན་དེ་ཨང་སན་སུ་ཀིའི་སྲིད་དོན་རྒྱབ་སྐྱོར་བ་ཞིག་རེད།
ཁོས་རང་ཉིད་ཀྱི་ལས་ཀ་དེ་དང་འབྲེལ་ཏེ་མགོ་མཇུག་སློག་རྒྱའི་གོ་སྐབས་ཤིག་
མཐོང་བ་རེད། ཁོས་དངུལ་སྒོར་དེའ་སྟེང་དུ་ཨང་སན་སུ་ཀའི་ཕ་འདས་པོ་དམག་
སྤྱི་ཨང་སན་གྱི་བརྙན་པར་ཞིག་འབྲི་དགོས་པ་ཤེས་ཀྱི་ཡོད། དམག་སྤྱི་ཁོང་ནི་
འབར་མའི་དམག་མི་གསར་འཛུགས་གནང་མཁན་དང༌། དབྱིན་ཇིའི་མི་སེར་སྤེལ་
ཡུལ་གྱི་དབང་སྒྱུར་ནས་རྒྱལ་ཁབ་ཀྱི་རང་བཙན་ལེན་མཁན་དེ་ཡིན་པས་འབར་མའི་
མི་ཚོས་བརྩི་བཀུར་ཞུ་གི་ཡོད།
བྱུས་འགོད་པ་དེས་དམག་སྤྱིའི་བརྙན་པར་དེ་དངུལ་སྒོར་གྱི་ཆུ་རིས་སྟེང་
དུ་བསྐོས་པ་རེད། འོན་ཀྱང་ཁོས་བརྙན་པར་དེ་འབྲི་བཞིན་པའི་སྐབས་སུ་དམག་
སྤྱིའི་འགྲམ་མཆུའི་བཀོད་པ་དེ་ཕྲ་བའི་སྒོ་ནས་སྙི་གནས་སུ་བཏང་བ་རེད། ཁོས་
དམག་སྤྱིའི་མིག་དང༌། སྣ་ཁུང་། ཁ་བཅས་འབྲི་སྐབས་པིར་ཁ་ཡང་པོ་བེད་སྤྱོད་
བྱས་པ་རེད། གནད་ཆུང་ལ་ཧ་ལམ་མངོན་པར་མི་གསལ་བའི་འགྱུར་བ་འདིའི་ནང་
ནས་ངན་བྱུས་ཀྱི་རྣམ་པ་ཞིག་ཐོན་པ་རེད། པ་ཕའི་གདོང་དེ་ག་ལེར་བུ་མོའི་གདོང་
དུ་བསྒྱུར་བ་རེད།
ཞིབ་བཤེར་བ་ཚོས་ཆུ་རིས་དེ་པ་ཕ་ལས་ཀྱང་བུ་མོ་འདྲ་ཤུགས་ཆེ་བ་ཡོད་པ་
དེར་དོ་སྣང་མ་བྱུང་བས་རི་མོ་ལ་ཆོག་མཆན་སྤྲད་པ་རེད། ངན་བྱུས་ཀྱི་བརྙན་པར་
དང་བཅས་དངུལ་སྒོར་དེ་དཔར་བཏབ་སྟེ་བཀྲམས་པ་མ་ཟད། མང་ཚོགས་ནང་འགྲོ་
རྒྱུགས་ཆེན་པོ་བྱེད་དུ་བཅུག་པ་རེད། ཡུལ་མི་རྣམས་ཀྱི་ནང་དུ་ཨང་སན་སུ་ཀི་ལ་
༼ལྷ་ལྕམ་༽ ཞེས་འབོད་ཀྱི་ཡོད་པ་ལྟར།་བདུན་ཕྲག་དང་ཟླ་བ་དེ་དག་གི་རིང་
ལ་རྒྱལ་ཁབ་ཁྱོན་ཡོངས་སུ་ཇའི་ཚོང་ཁང་དང༌། མཆོད་རྟེན་རྣམས་ཀྱི་ནང་དུ་མི་
སྡེ་ཚོས་དངུལ་སྒོར་གསར་པའི་སྟེང་གི་མངོན་གསལ་དོད་པོ་མེད་པའི་ལྷ་ལྕམ་གྱི་
བརྙན་པར་ལ་བལྟས་ཏེ་ཕན་ཚུན་གཅིག་གིས་གཅིག་ལ་གསང་ལབ་བརྒྱབ་རེས་བྱས།
གྱེན་རྒོལ་གྱི་བྱེད་ལས་དེ་བརྙན་པར་གཙོ་བོ་གཅིག་པུའི་ཐོག་ཏུ་ཚད་
འཛིན་བྱས་མེད། མེ་ཏོག་གྱི་བཀོད་པ་དེ་ཡང་བརྒྱད་ཀྱི་མཐའ་རུ་བརྒྱད། བརྒྱད་ཀྱི་
མཐའ་རུ་བརྒྱད། བརྒྱད་ཀྱི་མཐའ་རུ་བརྒྱད། བྱས་ཏེ། ༨༨།༨།༨ སྟེ། བརྒྱད་
བཞི་ལྡན་གྱི་འབར་མའི་མང་གཙོའི་གྱེན་ལངས་འགོ་བཙུགས་པའི་ཉིན་མོ་དེ་མཚོན་
པའི་འདབ་མ་བརྒྱད་ལྡན་གྱི་འཁོར་ལོ་བཞི་ཅན་ཞིག་ཡོད། རྟོག་ཞིབ་པ་འགའ་
ཞིག་གིས་དངུལ་ལོར་དེའི་རི་མོའི་བཀོད་པའི་ནང་དུ་གསང་སྦས་ཀྱི་བརྡ་འཕྲིན་བཅུ་
གཅིག་ཙམ་ཡོད་པའི་ཡིད་ཆེས་བྱེད་ཀྱི་ཡོད།
ཚང་མས་གཅིག་གི་ཐོག་ཏུ་མོས་མཐུན་བྱས་པ་རེད། ནུས་ཤུགས་ཆེ་ཤོས་
ཀྱི་བརྙན་པར་དེ་ནི་ཨང་སན་སུ་ཀིའི་བཞིན་རས་སྟོན་པའི་ཆུ་རིས་དེ་རེད། ཁོ་
མོའི་མིང་དེ་དོན་བསྒྱུར་བྱས་ན། རྒྱལ་ཁ་ཆུང་ངུ་འདུས་པའི་འོད་སྣང་ཞེས་ཟེར།
མང་ཚོགས་ཀྱིས་སྤོབས་པ་དང་ཡིད་མ་ཆེས་པའི་སྒོ་ནས་དངུལ་ལོར་དེ་ལག་པས་
བཟུང་སྟེ་ནམ་མཁར་བཏེགས་པ་རེད།
དམག་སྤྱི་ཚོར་སྤོབས་པ་སྐྱེས་མེད། ཕྲ་ལ་ཞིབ་པའི་རྩི་མེད་ལྡན་པའི་
དངུལ་ལོར་གཅིག་པ་དེའི་འགྲོ་རྒྱུགས་ཕྱིར་འཐེན་དང༌། བེད་སྤྱོད་བྱས་ན་ཁྲིམས་
འགལ་དུ་གྱུར་པ་རེད། དངུལ་ལོར་བདག་ཉར་བྱེད་མཁན་ཚོས་ད་ལྟའང་རིན་ཐང་
ཆེན་པོར་རྩི་གི་ཡོད། དེ་ལ་༼མང་གཙོའི་དངུལ་ལོར་༽ཞེས་འབོད་ཀྱི་ཡོད།
འབར་མའི་མང་ཚོགས་ཀྱིས་དབང་སྒྱུར་དམག་སྤྱི་ཚོའི་རྩུབ་སྤྱོད་ལ་མགོ་
བསྒུར་འདོད་མེད་པའི་སེམས་ཤུགས་དེ་ལོ་ཡུན་འདི་དག་གི་ནང་དུ་ཉམས་ཆག་
ལ་ཕྱིན་མེད། དེ་ནི་སེར་མོ་བ་ཚོས་སྣེ་འཁྲིད་པའི་མང་ཚོགས་ཀྱི་རྔམ་སྟོན་རིམ་
པར་བྱུང་བའི་༢༠༠༧ ལོའི་༼སེར་མོའི་གསར་བརྗེ་༽ ཞེས་འབོད་པ་དེ་ནས་
གསལ་པོ་བྱུང་བ་རེད། ལེའུ་གཉིས་པའི་ནང་དུ་འགྲེལ་བརྗོད་བྱས་པ་ལྟར་སྐབས་
དེར་མ་མཐར་ཡང་ངོ་རྒོལ་བ་སུམ་ཅུ་སོ་གཅིག་བསད་པ་དང༌། སྟོང་ཕྲག་མང་པོར་
ཉེས་བརྡུང་བཏང་བ་དང་བཙོན་འཇུག་བྱས་པ་རེད། གཞུང་འབྲེལ་གསར་ལམ་ཁག་
གི་ནང་དུ་ངོ་རྒོལ་གྱི་སྐོར་ལ་དྲང་བདེན་གྱི་བགྲོ་གླེང་ཡོང་རྒྱུ་ནི་བསམ་ཡུལ་ལས་
འདས་པ་རེད། འོན་ཀྱང་བློ་ཁོག་ཅན་གྱི་འབར་མ་བ་ཚོས་དྲག་གནོན་ཆེ་ཤོས་ཀྱི་
དུས་སྐབས་སུ་ཡང་གནས་ཚུལ་འཁྱོལ་ཐབས་ཀྱི་ཐབས་ལམ་རྙེད་པ་རེད།
ཕྱི་ལོ་༢༠༠༧ ཟླ་༡༠ ཚེས་༡༠ ཉིན་གྱི་གཞུང་ལ་དགའ་བའི་ཚགས་
ཤོག་༼མེ་མར་གྱི་འོད་སྣང་གསར་པ་༽ ཞེས་པའི་ནང་དུ་འདྲ་པར་ཞིག་གི་
འགྲེལ་བརྗོད་དུ་ཨི་རཱག་ནང་གི་དམག་འཁྲུག་གི་ཁ་གཏད་དུ་ལོན་ཌོན་དུ་བྱུང་བའི་
ངོ་རྒོལ་རྔམ་སྟོན་གྱི་འདྲ་པར་ཡིན་ཚུལ་གྱི་པར་ཞིག་དཔར་བསྐྲུན་བྱས་པ་རེད།
འབར་མའི་ཞིབ་བཤེར་བ་ཚོར་སྒྲ་དེ་སྙན་པོ་བྱུང༌། འོན་ཀྱང་ཁོང་ཚོས་དེ་འདྲ་གང་
ཡང་སྟོན་གྱི་མེད་པའི་འདྲ་པར་དེ་ལ་དོ་སྣང་བྱེད་རྒྱུ་མ་བྱུང་བ་རེད། དེའི་ཚབ་ཏུ་
འདྲ་པར་དེས་བདུན་ཕྲག་འགའི་སྔོན་དུ་ཤུགས་ཆེ་བའི་དྲག་གནོན་འཕོག་པའི་འབར་
མའི་མང་གཙོའི་ཆེད་ཀྱི་ངོ་རྒོལ་དང༌། སེར་མོ་བ་ཚོའི་རྒྱབ་སྐྱོར་དུ་ཞི་བའི་ངོ་རྒོལ་
གྱི་སྐོར་བསྟན་པ་རེད། སྲིད་གཞུང་གིས་ཆེས་མི་དགའ་བ་བྱེད་པའི་ཨིང་ལཎཌ་
ནང་གི་འབར་མའི་ལས་འགུལ་གྱི་ལས་རྟགས་དེ་འདྲ་པར་གྱི་ནང་དུ་ཆེས་གསལ་
པོར་མཐོང་གི་ཡོད། ཨི་རཱག་གི་སྐོར་ལ་གནས་ཚུལ་གང་ཡང་བཀོད་མེད།
སྙིང་སྟོབས་ཆེན་པོའི་སྒོ་ནས་གྱེན་རྒོལ་གྱི་འདྲ་པར་བཞག་པ་དེས་འབར་
མའི་ཚགས་ཤོག་ཀློག་པ་པོ་ཚོ་ལ་རྒྱལ་སྤྱིའི་གདུང་སེམས་མཉམ་བསྐྱེད་ཀྱི་ལན་བརྡ་
ཞིག་འཕྲོད་པའི་སྒོ་ནས། དབང་སྒྱུར་དམག་སྤྱི་ཚོ་ཁོང་ཁྲོས་བཟི་བ་དང༌། འབར་
མའི་མི་མང་དཀྱུས་མའི་སེམས་ལ་བདེ་བ་སྤྲད་པ་རེད།
ཀོན་ཊམ་གྱི་བདེ་བ།
ཕྱི་ལོ་༢༠༠༧ ཟླ་༤ ཚེས་༡༢ ཉིན་ཨི་རཱན་གྱི་ཉིན་རེའི་གསར་ཤོག་༼ཇེམ་ཨི་
ཇེམ་༽ ནང་དཔར་བསྐྲུན་བྱས་པའི་གྲགས་ཆེ་བའི་ཚན་རིག་གི་དཔྱད་རྩོམ་ཞིག
གིས་ཨེལ་བྷཊ། ཨེནས྄་ཊིན་གྱི་རྟེན་འབྲེལ་གྱི་རྣམ་གཞག་འགྲེལ་བཤད་བྱས་ཡོད།
མཐོང་སྣང་ལ་དཔྱད་རྩོམ་དེ་ཕན་མེད་གནོད་མེད་ཅིག་ཡོད། འོན་ཀྱང་དེ་དང་ལྷན་
དུ་ཡོད་པའི་ནག་པང་མདུན་དུ་ལངས་པའི་ཨེནས྄་ཊིན་གྱི་འདྲ་པར་དེའི་སྟེང་དུ།
ལོ་མང་རིང་རྡུལ་ཕྲན་ནུས་ཤུགས་ཀྱི་ལས་འཆར་མཚམས་འཇོག་བྱེད་པར་རྒྱལ་སྤྱིའི་
འབོད་སྐུལ་ཁག་རྩི་མེད་དུ་གཏོང་མཁན་གྱི་སྲིད་འཛིན་མེཧ་མུཌ། ཨ་མ་ཌི་ནཻ་ཇཌ་
ལ་བརྡ་འཕྲིན་ཞིག་འཁོད་ཡོད། པར་ཤི་ཡའི་སྐད་དུ་བྲིས་པའི་ཨེནས྄་ཊིན་གྱི་ནག་
པང་སྟེང་གི་བརྡ་འཕྲིན་དེར་༼ངས་རྡུལ་ཕྲན་གྱི་ལས་གཞི་འདི་འགོ་བཙུགས་ནས་
ནོར་འཁྲུལ་ཆེན་པོ་ཞིག་བྱས་འདུག བརྩེ་བའི་མེཧ་མུཌ། ཐུགས་རྗེ་གཟིགས།
དེ་གཡུགས་ཞོགས་རོགས།༽ ཞེས་འཁོད་ཡོད།
དེ་ལས་ཚབས་ཆུང་བའི་གསར་འགོད་པ་ཚོ་བཙོན་དུ་འཇུག་མཁན་གྱི་སྲིད་
འཛིན་དང༌། ཁོང་གི་དཔོན་རིགས་ཚོ་ཆེས་ཕྱིས་དྲགས་པའི་བརྡ་འཕྲིན་ཞིག་དོ་སྣང་
མ་བྱུང་བར་འདྲེད་ཐལ་ཤོར་བ་དེར་དགའ་ཚོར་མ་བྱུང་བ་རེད། འོན་ཀྱང་པར་ལ་
བཟོ་བཅོས་རྒྱག་མཁན་དེས་རང་ཉིད་ཀྱི་ལག་རྗེས་ཡག་པོ་བྱས་ཏེ་བསུབ་ཚར་ཡོད།
དབང་འཛིན་པ་ཚོས་ཨི་རཱན་གྱི་མགོ་ཁྲིད་ལ་དེ་ལྟ་བུའི་མང་ཚོགས་ཁྲོད་དུ་མཐོང་
ཆུང་བྱེད་པའི་བྱེད་གཏེ་སུ་ཡིན་ངོས་འཛིན་ནམ་ཡང་བྱེད་ཐུབ་མེད།
དགོད་འོས་པའི་གསར་འགྱུར།
ཕྱི་ལོ་༢༠༠༥ ལོར་བལ་ཡུལ་དུ་རང་དབང་ཚང་མ་མཚན་གཅིག་ལ་རྡོག་རོལ་བཏང་
བ་རེད། རང་ཉིད་ཀྱི་ཚ་བོས་ར་བཟི་ནས་རྒྱལ་པོ་དང༌། བཙུན་མོ། དེ་བཞིན་རྒྱལ་
པོའི་གཉེན་ཚན་དུ་མ་མེ་མདའ་བརྒྱབ་སྟེ་བསད་པའི་མཇུག་ཏུ་རྒྱལ་ཁྲིར་འཁོད་པའི་
རྒྱལ་པོ་གྱ་ནན་ཌ་ར་ཡིས་གྲོས་ཚོགས་ཁུ་བསྡུ་བྱས་ཏེ་ཛ་དྲག་གི་ཁྲིམས་གཞི་ཁྱབ་
བསྒྲགས་བྱས་པ་རེད། འོས་འདེམས་བྱུང་བའི་སྲིད་དོན་པ་ཚོ་འཛིན་བཟུང་དང༌།
འཛམ་གླིང་ཕྱི་ལ་གནས་ཚུལ་འགོག་ཆེད་དུ་ཁ་པར་གྱི་ཏར་སྐུད་རྣམས་བཅད་པ་རེད།
བལ་ཡུལ་དེ་འཛམ་གླིང་ནང་ལ་གནས་ཚུལ་གྱི་དམ་དྲག་ཤུགས་ཆེ་ཤོས་བྱེད་མཁན་
གྱི་ལུང་པ་ཞིག་ཏུ་གྱུར་བ་རེད། དེ་ལྟར་ཡང་འཛིན་བཟུང་དང་སྡིག་ར་ལ་བལྟོས་
མེད་ཀྱིས་ལུང་པའི་གསར་འགོད་པ་ཚོ་བློ་མ་ཞུམ་པར་བསྡད་པ་རེད།
དཔེར་ན། སཱགར་མ་ཐའི་རླུང་འཕྲིན་གྱི་གསར་འགོད་པས་གསར་འགྱུར་
གཏོང་ཐབས་སུ་༼གསར་འགྱུར་མ་རེད་༽ ཅེས་མིང་གཞན་ཞིག་བཏགས་པའི་
སྒོ་ནས་ཁ་གཏད་བཅགས་པ་རེད། གསར་འགྱུར་ལ་བལ་སྐད་ཚད་ལྡན་གྱི་ཚིག་དེ་
ས་མ་ཅརའམ། གསར་འགྱུར་ཟེར། འོན་ཀྱང་ཕལ་སྐད་དུ་ཧལ་ཅལའམ། གནས་
སྟངས་ཞེས་རྒྱུན་སྤྱོད་ཁ་བརྡའི་དོན་ཡོད་པའི་ཚིག་ཅིག་ཀྱང་ཡོད། དེས་ན་སཱགར་
མ་ཐའི་རླུང་འཕྲིན་ལས་ཁང་གི་ངེས་སྟོན་པ། མོ་ཧན། བྷིས་ཊ། ལ་བློ་ཞིག་
རྙེད་པ་རེད། ཁོང་གིས་༼ང་ཚོས་གསར་འགྱུར་གྱི་ཚབ་ཏུ་༼གནས་སྟངས་༽
ཞེས་བརྗོད་རྒྱུ་འགོ་བཙུགས་པ་ཡིན།༽ ཞེས་བཅར་འདྲི་ལེན་མཁན་ཞིག་ལ་ཕྱིས་
སུ་བརྗོད་པ་རེད།
དབང་འཛིན་པ་ཚོས་༼འདི་གསར་འགྱུར་མ་རེད། ཁ་བརྡ་ཙམ་རེད་༽
ཟེར་བའི་སྒྲ་ཐབས་དེའི་དོན་རྟོགས་ཏེ། སཱགར་མ་ཐའི་རླུང་འཕྲིན་ལས་ཁང་གིས་
གསར་འགྱུར་ལ་གནས་ཚུལ་ཞེས་བཏགས་པའི་ལས་རིམ་དེ་སྒོ་བརྒྱབ་དགོས་པའི་
སྡིག་ར་བསྐུལ་བ་རེད། དེས་ན་གསར་འགོད་པ་ཚོས་བལ་ཡུལ་གྱི་ཡུལ་མི་རྣམས་
ལ་གསར་འགྱུར་གཏོང་རྒྱུའི་ལམ་གཞན་ཞིག་རྙེད་པ་རེད། བཞད་གད་ནི་སྤྲོ་སྐྱིད་
བསྐྲུན་པའི་བྱེད་ལས་ཀྱི་གྲས་སུ་རྩིས་ཙང་ཆོག་མཆན་ཡོད། དེས་ན་ཁོང་ཚོས་
བཞད་གད་པ་གྲགས་ཅན་ཞིག་ལ་གསར་འགྱུར་དེ་བཞད་གད་ཀྱི་ཉམས་དང་སྦྲགས་
ཏེ་སྐྱོར་བཅུག་པ་རེད།
གསར་འགོད་པ་ཚོའི་རྩི་མེད་ཀྱི་བྱ་བ་དེ་ལ་བརྟེན་ནས་དབང་འཛིན་པ་
ཚོ་མི་བདེ་བ་ཤུགས་ཆེ་བྱུང་བས། ཁོང་ཚོས་གྲགས་ཆེ་བའི་རླུང་འཕྲིན་ལས་ཁང་
འགའ་ཤས་སྒོ་བརྒྱབས་པ་རེད། ཡིན་ན་ཡང་བལ་པོ་ཚོར་གསར་འགྱུར་ཕྱིར་གཏོང་
བྱེད་རྒྱུ་དེ་ད་དུང་འགོག་མི་འཇུག་པའི་ཐབས་ལམ་རྙེད་པ་རེད། ཤར་ཕྱོགས་ཀྱི་གྲོང་
ཁྱེར་བྷི་རཊ་ན་གར་དུ་གསར་འགྱུར་རྒྱང་བསྒྲགས་འཕྲུལ་འཁོར་གྱི་ལམ་ནས་ཉན་
པར་མི་ཚོགས་འདུ་འཛོམས་བྱས་པ་རེད། རྒྱང་བསྒྲགས་འཕྲུལ་འཁོར་བརྒྱུད་དེ་
གསར་འགྱུར་ཀློག་མཁན་གཅིག་འཛིན་བཟུང་བྱས་རྗེས། དེ་མ་ཐག་ཏུ་གཞན་ཞིག་
ཁོའི་ཚབ་ཏུ་སླེབས་ཀྱི་ཡོད།
བལ་པོ་དཀྱུས་མ་ཚོའི་བདེན་པའི་དོན་དུ་ལངས་རྒྱུའི་ཆོད་སེམས་དེས་
ཁྲིམས་ལུང་མེད་པའི་ལུང་པའི་དབང་འཛིན་པ་དེས་ཕྱིར་འཐེན་མ་བརྒྱབ་ཐབས་མེད་
བཟོས་པ་རེད། ཕྱི་ལོ་༢༠༠༦ ལོར་གྲོང་ཁྱེར་ནང་དུ་འཛུལ་ཞུགས་བྱེད་མཁན་ཚོར་
མེ་མདའ་རྒྱག་རྒྱུའི་ཉེན་བརྡ་བཏང་མིན་ལ་མ་བལྟོས་པར། བལ་ཡུལ་གྱི་རྒྱལ་ས་
ཀཐ་མཎཌུའི་སྲང་ལམ་དུ་ཡུལ་མི་འབུམ་ཕྲག་དུ་མ་འདུ་འཛོམས་བྱུང་བ་རེད། དེ་
ལྟ་བུའི་རྩི་མེད་ཀྱི་ལས་འགུལ་ལ་གདོང་ལེན་བྱེད་དགོས་བྱུང་བའི་རྐྱེན་གྱིས་གདུག་
རྩུབ་ཅན་གྱི་རྒྱལ་པོ་དེས། མཐའ་མ་དེར་ཁྲི་ལས་བབས་རྒྱུར་ཁས་ལེན་དགོས་བྱུང་
བ་རེད། ༢༠༠༨ ལོར་འོས་བསྡུ་ཆེན་པོ་བྱུང་བ་རེད།
བལ་ཡུལ་གྱི་རླུང་འཕྲིན་ལས་ཁང་ཚོས་གསར་འགྱུར་མུ་མཐུད་པ་དང༌།
དེ་ཡང་དམིགས་བསལ་སྲིད་དོན་པ་ཚོས་མི་དགའ་བ་བྱེད་པའི་སྐབས་སུ་གསར་
འགྱུར་སྤེལ་གྱི་ཡོད།
དཀྲོག་གཏམ་ཚ་བོ།
ཕྱི་ལོ་༢༠༠༣ ལོར་ནུབ་སུ་ཌན་ནང་གི་ཌར་ཕུར་དུ་དམག་འཁྲུག་འགོ་ཚུགས་
སྐབས། སྲིད་གཞུང་གིས་རྒྱབ་གཉེར་བྱས་པའི་ཇན་ཇ་ཝི་དྲག་པོའི་དཔུང་ཚོགས་
ཀྱིས་མི་གསོད་ཁྲག་སྦྱོར་བྱས་པ་དེར་འཛམ་གླིང་གི་སྲིད་དོན་པ་ཚོས་ཚབས་ཆེར་
མ་རྩིས་པ་རེད། སུ་ཌན་གཞུང་གི་གནམ་གྲུས་གྲོང་གསེབ་ཁག་ལ་འབར་རྫས་
གཡུགས་ཏེ་ཡུལ་མི་འབུལ་ཕྲག་གསོད་ཀྱི་ཡོད་ཀྱང༌། སྲིད་གཞུང་གཞན་དག་
ཚོས་མ་མཐོང་བའི་ཚུལ་བྱས་པ་རེད།
མཐའ་མ་དེར་འཛམ་གླིང་གང་ས་ནས་ཡུལ་མི་ཚོས་སེམས་ཁུར་བླངས་ཏེ་
སྡུག་སྐད་བརྒྱབ་པར་བརྟེན། མི་གསོད་ཁྲག་སྦྱོར་གྱི་ལས་དེ་སྣང་མེད་དུ་འཇོག་
མ་ཤེས་པ་རེད། མཉམ་འབྲེལ་རྒྱལ་ཚོགས་ཀྱི་བདེ་འཇགས་ལྷན་ཁང་ནས་རྒྱལ་
སྤྱིའི་ཞི་བདེ་སྲུང་སྐྱོབ་ཀྱི་དཔུང་དམག་གཏོང་དགོས་པའི་ཆོག་མཆན་སྤྲད་པ་དང་།
༢༠༠༥ ལོར་ཌར་ཕུར་གྱི་ནག་ཉེས་ཁག་རྒྱལ་སྤྱིའི་ནག་ཉེས་ཁྲིམས་ཁང་ལ་
མཚམས་སྦྱོར་བྱས་པ་རེད། ༢༠༠༨ ནང་དུ་ཁྲིམས་ཁང་གི་གྱོད་འཛུགས་པས་སུ་
ཌན་གྱི་སྲིད་འཛིན། ཨོ་མར། ཨལ་བྷ་ཤིར་ལ་གྱོད་འཛུགས་བྱེད་རྒྱུའི་འདུན་པ་
ཡོད་པའི་གསལ་བསྒྲགས་བྱས་པ་རེད། ༼ནམ་ཡང་སྐྱར་ཟློས་མེད་༽ ཅེས་པའི་
ཚིག་བརྗོད་དེ་ད་ཆ་སྟོང་པ་མིན་པའི་བཟོ་འདྲ་ཞིག་བྱུང་བ་རེད།
འོན་ཀྱང་གསར་འགྱུར་འདིའི་དགོས་མཁོ་ཆེ་ཤོས་ཡོད་པའི་མི་རྣམས་ལ་གསར་
འགྱུར་འདི་གོ་རུ་བཅུག་ཡོད་པ་མ་རེད། སུ་ཌན་གྱི་གསར་འགོད་པ་ཚོས་གྱོད་
འཛུགས་དེའི་སྐོར་ལ་གནས་ཚུལ་འབྲི་རྒྱུར་བཀག་འགོག་བྱས་ཡོད།
ཕྱི་ལོ་༢༠༠༨ ཟླ་༡༡ ནང་གསར་འགོད་པ་དང་རྩོམ་སྒྲིག་པ་ཚོས་ཁོང་
ཚོས་གང་འབྲི་འགོད་ཆོག་མིན་གྱི་དགག་བྱ་དེའི་ཐད་དུ་སྔོན་ཆད་བྱུང་མ་མྱོང་བའི་
ངོ་རྒོལ་ཞིག་གོ་སྒྲིག་བྱས་པ་རེད། སྨྲ་བརྗོད་རང་དབང་གི་དྲག་གནོན་དེའི་ཐད་དུ་
གསར་ཤོག་ཚང་མ་གནས་སྐབས་རིང་སྒོ་བརྒྱབ་པ་རེད། ༼ངོ་རྒོལ་བྱས་པའི་ཉེས་
ཆད་དུ་དབང་འཛིན་པས་ཀྱང་གསར་ཤོག་སྒོ་བརྒྱབ་པ་རེད། དེ་ནི་བྱེད་ལས་མཚུངས་
ཀྱང་རྒྱུ་མཚན་ཐ་དད་རེད། ཕྱོགས་གཅིག་ནས་གསར་འགྱུར་བཀག་འགོག་བྱས་
པར་བརྟེན་ནས་གསར་འགོད་པ་ཚོས་གསར་ཤོག་དཔར་བསྐྲུན་བྱེད་རྒྱུ་ཁས་ལེན་མ་
བྱས་པ་དང༌། ཕྱོགས་གཞན་ནས་གཞུང་ལ་ཁ་གཏད་བཅགས་པའི་རྒྱུ་མཚན་གྱི་
སྲིད་གཞུང་གིས་གསར་ཤོག་སྒོ་བརྒྱབ་པ་རེད།༽
གསར་ཤོག་དཔར་བསྐྲུན་བྱེད་རྒྱུ་འགོ་བཙུགས་ཀྱང༌། ཁོང་ཚོར་མུ་མཐུད་
དེ་གསར་འགྱུར་བཀག་འགོག་གི་དཀའ་ངལ་འཕྲད་པ་རེད། ཁཱར་ཊུམ་གྱི་གསར་
ཤོག་༼རང་དབང་གི་དྲིལ་བུ་༽ ཞེས་པའི་གསར་འགོད་པ་ཚོས་སྲིད་འཛིན་བྷ་
ཤིར་གྱི་གྱོད་གཞིའི་སྐོར་ལ་འབྲི་རྒྱུའི་བློ་ཐག་བཅད་པ་རེད། ཁོང་ཚོས་རྒྱུན་ལྡན་
གྱི་གནས་སྟངས་འོག་ཏུ་དེ་ལྟ་བུའི་ལོ་རྒྱུས་ཞིག་ཞིབ་བཤེར་ནས་ཐར་ཐབས་མེད་པ་
ཤེས་ཀྱི་ཡོད།
དེས་ན་ཁོང་ཚོས་འཐབ་བྱུས་ཞིག་གསར་གཏོད་བྱས་པ་རེད། ཞིབ་བཤེར་
བ་དེ་ལས་ཁུངས་སུ་སླེབས་ཏེ་ཤོག་ལྷེར་ཞུ་དག་གཏོང་བའི་སྐབས་དེར་ལས་བྱེད་
པ་ཚོས་ཁོའི་རྒྱ་ཅོག་འཁྲིས་ལ་འཛོམས་པ་རེད། ཁོང་ཚོས་ཧ་ཅང་ཉན་འདོད་པའི་
དཀྲོག་གཏམ་དང༌། སྲིད་དོན་དང་འབྲེལ་བའི་ལོ་རྒྱུས་ཚ་བོ་དེ་འདྲའི་སྐོར་ལ་བགྲོ་
གླེང་བྱེད་རྒྱུ་འགོ་བཙུགས། ཁོང་ཚོའི་རེ་བར་ཞིབ་བཤེར་བ་དེས་ཀློག་དགོས་པའི་
གནད་དོན་ཞིབ་ཚགས་པོར་མ་བཀླགས་པར་སྣང་བ་གཡེངས་ཀྱི་རེད་བསམ།
ཞིབ་བཤེར་བ་དེ་དངོས་གནས་སྣང་བ་གཡེངས་པ་དང༌། ཁོང་ཁྲོ་སློང་བའི་
དཔྱད་རྩོམ་དེ་དགག་བྱ་ཡོད་པའི་དོན་གནད་དང་བཅས་དཔར་བསྐྲུན་བྱས་པ་རེད།
གསར་ཤོག་གི་རྩོམ་སྒྲིག་པ་གཅིག་གིས་༼དེ་ནི་ཕར་ལ་ཡ་ལན་སློག་པའི་ལམ་
ཞིག་རེད།༽ ཅེས་བརྗོད།། །།

༥ འོས་ཤོག་འཕྲོག་བཅོམ་འགོག་པ།

འོས་ཤོག་བླུགས་རྒྱུ་དེ་མང་གཙོ་མ་རེད། གྲངས་འདྲེན་བྱེད་རྒྱུ་དེ་རེད།
ཊོམ། སིཊོབ་པཌ། ཇམ་པརས྄།
རྫུན་བཟོ་བྱེད་པ།
ཕྱི་ལོ་ཆིག་སྟོང་དགུ་བརྒྱ་དགུ་བཅུའི་ནང་གི་སར་བྷི་ཡའི་དམག་འཁྲུག་ལ་དགའ་
བའི་མགོ་ཁྲིད། སོལོ་བྷོ་ཌན། མིལོ་ཤོ་ཝིཅ་ནི་དེ་སྔའི་ཡུ་གྷོ་ས་ལ་ཝི་ཡའི་ནང་དུ་
གཡོ་ཐབས་ལ་མཆོག་ཏུ་གྱུར་པ་ཞིག་རེད། འོན་ཀྱང་རྩེད་འགྲན་གྱི་དུས་མཐའ་རུ་
སླེབས་སྐབས་མིལོ་ཤོ་ཝིཅ་གྱི་དམ་འཛིན་ཀྱང་བརླགས་པ་རེད།
ཁོ་དང་ཁོ་པའི་ལས་རོགས་ཚོས་ཐོར་རྒོད་ཆེ་བའི་ཨོཊ་པོར་༼འགོག་
རྒོལ་༽ ལ་ཁ་གཏད་ཇི་ལྟར་གཅོག་དགོས་མིན་མ་ཤེས་པ་རེད། ཨོཊ་པོར་ཞེས་
པའི་སློབ་ཕྲུག་ཚོགས་པ་དེས་མིལོ་ཤོ་ཝིཅ་ལ་ནུས་པ་ལྡན་པའི་སྒོ་ནས་ཁ་གཏད་
གཅོག་རྒྱུར་ཁོའི་སྲིད་དོན་གྱི་ཕྱོགས་འགལ་བ་ཚོ་ལས་ཀྱང་ལྷག་པ་བྱུང་བ་རེད།
ཨོཊ་པོར་གྱི་ཚོགས་མི་ཚོ་ལ་འཛིན་བཟུང་བྱེད་པ་དང་ཉེས་བརྡུང་གཏོང་བ་བྱེད་ཀྱི་
ཡོད་ཀྱང༌། ཁོང་ཚོས་དབང་འཛིན་པ་ལ་ངོ་ཚ་ཕབས་པ་རེད། ཨོཊ་པོར་གྱི་མགོ་
ཁྲིད་ཅིག་གིས་ཕྱིས་སུ་བརྗོད་པར་སྲིད་གཞུང་རང་གིས་རང་ཉིད་ཐག་པས་བསྡམས་
པ་རེད་ཅེས་བརྗོད། སིཊིཝ། ཡོརྐ་དང་པི་ཊར། ཨེ་ཀར་མན་གྱིས་བཟོས་པའི་
༼སྲིད་དབང་སྒེར་འཛིན་པ་ཞིག་འཆམ་ལ་འབེབས་པ་༽ ཞེས་པའི་བཅར་འདྲི་
ཞིག་གི་ནང་དུ་སར་ཇེ། པོ་པོ་ཝིཁ་གིས་༼ང་ནི་བགད་མོ་ཤོར་གྱི་འདུག སྟབས་
ཉེས་པ་ཞིག་ལ། ཁྱེད་ཀྱིས་ང་ལ་ཉེས་བརྡུང་གཏོང་བ་དང༌། འཛིན་བཟུང་བྱེད་ཀྱི་
ཡོད། དེ་ནི་ཁྱེད་རང་རྟག་ཏུ་ཕམ་པའི་རྩེད་འགྲན་ཞིག་རེད།༽ ཅེས་བརྗོད།
ཕྱི་ལོ་༢༠༠༠ ལོའི་ཟླ་༩ པའི་ནང་གི་འོས་བསྡུའི་གོང་དུ་དབང་འཛིན་
པ་ཚོ་ཨོཊ་པོར་གྱི་ལམ་ལྷོངས་ལ་ཆེས་ཁོང་ཁྲོ་ལངས་པ་རེད། སར་བྷི་ཡའི་རྒྱལ་
ས་བྷལ་གྷི་རེཌ་དུ་ཡོད་པའི་སྡེ་ཚན་གྱི་ལས་ཁུངས་དེར་ཉེན་རྟོག་པས་བསྔོགས་
བཤེར་བྱས་ཏེ། ཀམ་པུ་ཊར་དང་འོས་བསྡུའི་ཁྱབ་བསྒྲགས་ཀྱི་ཡིག་ཆ་རྣམས་གཞུང་
བཞེས་བྱས་པ་རེད།
ཨོཊ་པོར་གྱིས་འཁོན་ལན་མངར་པོ་ཞིག་བསློགས་པ་རེད། སྲིད་གཞུང་
གིས་གསང་ཉན་བྱེད་རྒྱུ་ཡིན་པ་ཤེས་པའི་ཐོག་ནས་ཁ་པར་བརྒྱུད་དེ་ཁོང་ཚོས་ཇི་
ལྟར་འོས་བསྡུ འི་མཁོ་ཆས་གྱང་སྦྱར་ལ་སོགས་པའི་རྒྱ་ཆ་ཕོན་ཆེ་ཞིག་ཉི་མ་འདི་
དང་དུས་ཚོད་འདི་འདྲ་ཞིག་ལ་ས་གནས་ག་གེ་མོ་ཞིག་ཏུ་འབྱོར་གྱི་ཡོད་སྐོར་གྲོས་
བསྡུར་བྱས་པ་རེད། ཁོང་ཚོས་དེ་དག་བསྐྱེལ་བའི་སྐབས་སུ་དཔང་པོ་ལྟ་བུར་གསར་
ཤོག་གི་པར་པ་སྐད་བཏང་བ་རེད། དེ་ནས་གཏན་འཁེལ་བྱས་པའི་དུས་ཚོད་དེའི་
ཐོག་ཏུ་དྭང་བླངས་པ་ཚོས་དོ་སྐྱེལ་འཁོར་ལོ་ཨོཊ་པོར་གྱི་ལས་ཁུངས་ཕྱོགས་སུ་ཁ་
གཏད་པ་ཞིག་ནས་ཤོག་སྒམ་མང་པོ་ཕབ་རྒྱུ་འགོ་ཚུགས།
སྒུག་བསྡད་ཡོད་པའི་ཉེན་རྟོག་པ་ཚོས་རྒྱལ་ཁའི་ངང་ནས་ཤོག་སྒམ་དེ་
དག་དོ་དམ་བྱས། ཁོང་ཚོས་དེ་ལྟར་བྱེད་སྐབས་ཤོག་སྒམ་དེ་ཚོ་ལྕི་མོ་མེད་པར་
གཞན་དང་མི་འདྲ་བའི་ཡང་མོ་ཡོད་པ་ཤེས་པ་རེད། ཤོག་སྒམ་ཚང་མ་ཉེན་རྟོག་
པའི་བྱེད་ལས་ནང་བཞིན་སྟོང་པ་ཡིན་པ་རེད།
ཡིན་ན་ཡང་བཀའ་ནི་བཀའ་རང་རེད། ཉེན་རྟོག་པ་ཚོར་གང་གཞུང་བཞེས་
གཏོང་རྒྱུར་བཀའ་བཏང་ཡོད་པ་ཇི་བཞིན་ཁོང་ཚོས་ཤོག་སྒམ་སྟོང་པ་དེ་དག་གཞུང་
བཞེས་གཏོང་རྒྱུ་བཀག་མ་ཐུབ། གསར་འགོད་པ་དང་དེར་ལངས་བསྡད་པའི་མི་སྦེ་
གཞན་དག་གི་འཕྱ་སྨོད་ལྡན་པའི་མིག་གི་འོག་ཏུ་ཉེན་རྟོག་པ་ཚོས་ཤོག་སྒམ་སྟོང་པ་
ཕོན་ཆེ་གཞུང་བཞེས་བཀག་ཉར་བྱས་པ་རེད།
པར་དང་འབྲེལ་བའི་མཉེན་ཆས་སྟབས་བདེ་བཀོལ་སྤྱོད་ཀྱིས་མིག་འཁྲུལ་
མང་པོ་སྟོན་ཐུབ་ཀྱི་ཡོད། སྐར་ཆ་གཅིག་གི་ནང་དུ་མི་ཚོགས་ཀྱི་གྲངས་འབོར་སྤར་
ཐུབ། འོན་ཀྱང་༼རྫུན་ལ་ཚོད་དགོས་༽ ཞེས་པའི་སར་བྷི་ཡའི་༢༠༠༠ ལོའི་
འོས་བསྡུའི་སྐབས་ཀྱི་འགོ་བརྗོད་ཤིས་ཤོག་ཅིག་ནས་བླངས་པ་འདིས། འོས་འཕེན་
པའི་རྒྱབ་སྐྱོར་གློག་གི་འཕྲུལ་འཁོར་ལ་བརྟེན་ནས་ཐོབ་ཐབས་བྱེད་པ་དེར། གལ་ཏེ་
གཞན་གྱིས་དོ་སྣང་བྱུང་ན་ངོ་ཚ་ཁ་སྐྱེངས་ཡོང་རྒྱུ་རེད་ཅེས་གསལ་སྟོན་བྱས་པ་རེད།
ཤུགས་ཆེ་བ་གོང་གསལ་ཨོཊ་པོར་གྱི་འོས་བསྡུའི་ཁྱབ་བསྒྲགས་ཀྱིས་རྐྱེན་
པས། སྲིད་གཞུང་གི་བལྟ་སྣང་ལ་བྱས་ན་ཕྱི་ལོ་༢༠༠༠ ཟླ་༩ ཚེས་༢༤ ཉིན་གྱི་
འོས་བསྡུའི་སྐབས་དེར་སོལོ་བྷོ་ཌན། མིལོ་ཤོ་ཝིཅ་གྱི་རྒྱབ་སྐྱོར་མི་ཚོགས་དེ་དབང་
འཛིན་པ་ཚོས་གྲངས་ཀ་སྤོར་བའི་ཆེད་དུ་མི་གླས་ཏེ་སྣུམ་འཁོར་ནང་འོར་འདྲེན་
བྱས་ཡོད་ཀྱང༌། སེམས་འཚབ་དགོས་པའི་ཆུང་ཆུང་ཞིག་མཐོང་བ་རེད།
དེས་ན་དབང་འཛིན་པ་ཚོས་སྐབས་དེ་དུས་སྤྱང་གྲུང་དོད་པོར་རྩིས་ཡོད་
སྲིད་པའི་རིག་པ་ཞིག་རྙེད་པ་རེད། ཙི་ཙིར་མཐེབ་སྣོན་ཞིག་བྱས་པ་ཙམ་གྱིས་མི་
ཚོགས་ཀྱི་གྲངས་ཀ་དེ་རང་གི་འདོད་པ་བཞིན་མང་དུ་གཏོང་ཐུབ། ཊུཝི་ཊར་བརྒྱུད་
དེ་ལམ་སེང་བཏང་བའི་འདྲ་པར་དེ་མིལོ་ཤོ་ཝིཅ་ལ་དགའ་བའི་བརྒྱུད་ལམ་ཁག་གི་
ནང་དུ་ལ་ཞེན་ཅན་གྱི་བཅོས་མའི་མི་ཚོགས་ཤུགས་ཆེ་བསྟན་པ་རེད། གཞུང་འབྲེལ་
གསར་ཤོག་༼ཝི་སི་རིཇ། ནོ་ཝོས་ཏི་༽ ཞེས་པའི་མདུན་ཤོག་ངོས་སུ་གྲངས་
འབོར་དེ་ཆེན་པོར་མངོན་པ་དང༌། དཔོན་རིགས་ཚོས་བཤད་པ་ལྟར་མིལོ་ཤོ་ཝིཅ་ཀྱི་
ཕྱོགས་གཏོགས་མི་ཚོགས་༡༠༠༠༠༠ ཟེར་བ་དེ་ཡིད་ཆེས་འཕེར་ངེས་སུ་མངོན།
འོན་ཀྱང་སར་བྷི་ཡའི་མི་དོ་སྣང་ཅན་ཚོས་ནོར་འཁྲུལ་སྟོན་པས་གཡོ་
ཐབས་དེ་གྲི་ཁ་ཕྱིར་ལོག་བྱུང་བ་རེད། དཔེར་ན་འདྲ་པར་ནང་གི་མི་མགོ་དཀར་དེ་
དང༌། བུད་མེད་ན་གཞོན་མགོ་སྐྲ་རིང་ལ་ནག་པ། མི་ཚོགས་ཀྱི་མདུན་ནས་ཡར་
བལྟ་བཞིན་པའི་སྐྲ་དཀར་ཡོད་པའི་མི་དེ་དག་པར་གྱི་ནང་དུ་ཐེངས་གཉིས་རེ་སླེབས་
ཡོད། མིལོ་ཤོ་ཝིཅ་ལ་སྐྱོན་འཛུགས་བྱེད་མཁན་ཚོས་སྐབས་དེར་ཚོགས་འཛོམས་
བྱེད་མཁན་གྱི་མི་གྲངས་དངོས་སུ་གཅིག་ཁྲི་ལྔ་སྟོང་ལས་མེད་པ་སྟོན་ཕྱིར་འདྲ་
པར་དེ་གྲགས་ཆེ་བའི་ཤིས་ཤོག་གི་ཚུལ་དུ་དཔར་བསྐྲུན་བྱས་པ་རེད། ཁོང་ཚོའི་
གནད་དོན་གསལ་སྟོན་གྱི་ཆེད་དུ་འདྲ་པར་དེ་དག་གི་སྟེང་དུ་ཀླད་ཀོར་རེ་བྲིས་ཡོད།
ལ་ཞེན་ཅན་ཞིག་གིས་འོ་རྫི། འདི་འཕྲུལ་འཁོར་གྱིས་ནོར་འཁྲུལ་ཞིག་བྱུང་བ་རེད་
ཅེས་བརྗོད་པ་རེད། བརྐུ་འཕྲོག་བྱས་པའི་འོས་བསྡུའི་ཉིན་གྲངས་བཅུ་གཉིས་ཀྱི་
ནང་དུ་མིལོ་ཤོ་ཝིག་ཚར་བ་རེད།
རིན་འབབ་ཀྱི་གྲངས་འདྲེན།
ཡང་ནས་ཡང་དུ་བྱུང་རབས་ཀྱི་ནང་དུ་གཉིས་དང་གཉིས་བསྡོམས་ན་བཞི་རེད་ཟེར་
མཁན་གྱི་མི་དེར་སྲོག་ཐོག་གི་ཉེས་ཆད་འཕོག་པའི་དུས་ཚོད་ཅིག་ཡོང་གི་ཡོད།
དྲི་བ་དེ་རྩིས་རྒྱག་འདི་བྱས་པ་ལ་བརྟེན་ནས་ཉེས་ཆད་དམ་གསོལ་རས་ག་རེ་ཡོད་པ་
ཤེས་རྟོགས་བྱེད་རྒྱུ་དེ་མ་རེད། དྲི་བ་དེ་གཉིས་དང་གཉིས་བསྡོམས་པས་བཞི་བཟོ་
གི་ཡོད་མེད་དེ་རེད། ཨེལ་བྷརཊ། ཁེ་མུས། ཌ་པིལེག།
ཕི་ལིཔ་པིན་གྱི་སྲིད་འཛིན་ཕཧ་ཌི་ནེཎཌ། མྰར་ཀོས་ཡི་མི་ལོ་ཉི་ཤུའི་དབང་སྦྱར་དེ་
རྩུབ་སྤྱོད་དང༌། ལྐོག་ཟ་རུལ་སུངས་ཀྱིས་ཁྱབ་པ་ཞིག་རེད། སྐྱབས་བཅོལ་དུ་ཡོད་
པའི་ཕྱོགས་འགལ་བའི་མགོ་ཁྲིད་བྷེ་ནིག་ནོ། ཨེཀུ་ནོ། རང་ཡུལ་དུ་ཕྱིར་ལོག་
བྱེད་སྐབས་ཁོས་རང་ཉིད་ལ་ཉེན་ཁ་ཇི་ཡོད་ཤེས་ཀྱི་ཡོད། ཨེཀཱུ་ནོ་ཡིས་ཁོང་དང་
མཉམ་དུ་ཕི་ལིཔ་པིན་དུ་ཕྱིར་ལོག་མཁན་གྱི་གནམ་གྲུའི་ནང་དུ་ཡོད་པའི་གསར་
འགོད་པ་ཚོ་ལ་༼གལ་ཏེ་ང་མི་གསོད་མཁན་ཞིག་གི་མེ་མདའི་མདེའུ་འོག་ཏུ་
ཤི་རྒྱུ་དེ་ངའི་ལས་ཡིན་ན། དེ་ཡིན་དུ་ཆུགས་༽ ཅེས་བརྗོད་པ་རེད། ཁོང་༡༩༨༣
ཟླ་༨ ཚེས་༢༡ ཉིན་མ་ནི་ལའི་གནམ་ཐང་དུ་གནམ་གྲུ་ནས་བབས་པ་དང་མེ་མདའ་
བརྒྱབ་སྟེ་བསད་པ་རེད།
མཱར་ཀོའི་རྒྱབ་སྐྱོར་བ་ཚོས་ཨེཀུནོ་འཚེ་བའི་འོག་ཏུ་བསད་པ་དེས་
འཇིགས་སྣང་གི་ཁོར་ཡུག་ཅིག་བསྐྲུན་ཏེ་ཕྱོགས་འགལ་བ་ཚོ་འགོག་ཐུབ་པའི་རེ་
བ་ཕལ་ཆེར་བྱས་པ་རེད། དེའི་ཚབ་ཏུ་ཨེཀུནོ་ཡི་སྐུ་ཟླ་ཀོ་ར་ཛོན་༼མང་ཚོགས་
ཀྱིས་ཀོ་རི་ཞེས་འབོད་པ་༽ གྱིས་རང་གི་ཁྱོ་གའི་ཚབ་བྱས་ཏེ་མཱར་ཀོའི་ཁ་གཏད་
དུ་འོས་གཞིར་ལངས་རྒྱུར་ཁྱབ་བསྒྲགས་བྱས་པ་རེད།
མྰར་ཀོས་ཡིས་འོས་བསྡུ་བྱེད་རྒྱུའི་མོས་མཐུན་བྱས་ཏེ་༡༩༨༦ ཟླ་༢
ཚེས་༧ ཉིན་མོར་ཚེས་གྲངས་གཏན་འབེབས་བྱས། འོས་ཤོག་བརྐུ་འཕྲོག་བྱེད་
རྒྱུའི་ཐད་ལ་མཱར་ཀོས་སྐད་གྲགས་ཡོད། གལ་ཏེ་དགོས་མཁོ་བྱུང་ན་འཚེ་བ་བེད་
སྤྱོད་བཏང་བའི་སྒོ་ནས་ཁོས་ཡང་སྐྱར་དེ་ལྟར་བྱེད་ཐུབ་པ་དང་བྱེད་ཀྱི་ཡིན་པའི་ཡིད་
ཆེས་བྱེད་པའི་རྒྱུ་མཚན་ཆ་ཚང་ཡོད།
ཡིན་ན་ཡང་ཀམ་པུ་ཊར་གྱི་ལས་བྱེད་པ་བུད་མེད་སུམ་ཅུའི་བྱེད་ལས་
དེས། འོས་ཤོག་གི་གྲུབ་འབྲས་རྫུན་བཟོ་བྱེད་རྒྱུའི་སྲིད་གཞུང་གི་འབད་བརྩོན་དེ་
འཕྲོ་བརླག་བཏང་བ་རེད། བུད་མེད་དེ་ཚོ་ལ་གཞུང་འབྲེལ་འོས་ཤོག་གྲངས་འདྲེན་
དང་བསྡོམས་ཐོ་འགོད་པའི་འགན་ཁུར་ཡོད། དབང་འཛིན་པ་ཚོས་ཁོང་ཚོར་
ཕྱོགས་འགལ་བ་ལ་ཐོབ་པའི་འོས་གྲངས་རྩི་རྒྱུ་མེད་པའི་ལམ་སྟོན་བྱས་སྐབས།
བུད་མེད་ཚོས་དྲང་བདེན་མ་ཡིན་པའི་བྱ་བ་དེར་ངོ་རྒོལ་བྱས་ཏེ་འོས་གྲངས་རྩི་ས་
ནས་ཕྱིར་ཐོན་ཕྱིན་པ་རེད། ཁོང་ཚོས་དྲང་བདེན་མ་ཡིན་པའི་བྱ་བ་དེའི་མངོན་སུམ་
དཔང་རྟགས་ཀྱི་ཆེད་དུ་ཀུམ་པུ་ཊར་གྱི་འོད་སྡེར་དང་དཔར་བསྐྲུན་བྱས་པའི་ཤོག་ལྷེ་
རྣམས་མཉམ་དུ་འཁྱེར་ཕྱིན་པ་རེད། ༼མང་ཚོགས་ཀྱི་སྟོབས་ཤུགས། ལོ་རྒྱུས་
ཀྱི་དཔང་རྟགས་ཤིག་༽ ཅེས་པའི་ནང་དུ་ལུང་འདྲེན་བྱས་པའི་ཀམ་པུ་ཊར་རུ་ཁག་
གི་གཙོ་འཛིན་ལིན་ཌ། ཀ་པུ་ནན་གྱིས་༼ང་ཚོའི་ནང་མི་ཚོར་གནོད་སྐྱོན་གཏོང་
སྲིད་པ་རེད། འོན་ཀྱང་ང་ཚོའི་ཆེ་མཐོང་དེ་གྲོས་བསྡུར་བྱེད་རྒྱུ་མེད་པ་ཞིག་རེད།༽
ཅེས་བཤད།
མཱར་ཀོས་ཡི་ལ་ཞེན་པ་ཚོས་དེ་ནི་ཆོ་མེད་ཀྱི་བྱ་བ་ཞིག་རེད་ཅེས་བཤད་པ་
རེད། དམག་སྤྱི་གཅིག་གིས་ཀམ་པུ་ཊར་གྱི་ལས་བྱེད་པ་ཚོར་ངོ་རྒོལ་བས་ཕྱི་ནས་རྡོ་
དང་ཤོག་མདའ་འཕེན་གྱི་ཡོད་ཙང་ཁོང་ཚོ་ཁོང་ཁྲོ་ལངས་ཏེ་ཕྱིན་པ་རེད་ཅེས་བཤད།
ཁོས་༼ བུད་མེད་ཚོ་ངལ་གསོ་བྱེད་པར་ཕྱིན་སོང༌། ཁོང་ཚོ་ཕྱིར་མགྱོགས་པོ་ཡོང་
གི་རེད།༽ ཅེས་བརྗོད།
དོན་དངོས་སུ་བུད་མེད་ཚོ་ཕྱིར་ལོག་མེད། དེའི་ཚབ་ཏུ་ཁོང་ཚོས་ལྷ་ཁང་
ཞིག་གི་ནང་དུ་བྲེལ་བའི་ངང་འདུ་བསྐོང་བྱས་པའི་གསར་འགོད་གསལ་བསྒྲགས་
སྤེལ་ཏེ། སྲིད་གཞུང་གི་འཁོན་ལན་ཡོང་དྭོགས་ཀྱིས་གསང་ཡིབ་བྱས་པ་རེད།
འདིའི་ཐད་ལ་ཇེམས། ཕན་ཊོན་གྱིས་༼གློ་བུར་འཕྲོག་འཁྱེར་གྱི་གསར་བརྗེ་༽
ཞེས་པ་མཱར་ཀོས་གོ་གནས་ལས་ཟགས་པ་དངོས་སུ་མཐོང་བའི་ལོ་རྒྱུས་དེའི་ནང་དུ་
༼འདི་ལས་ཀྱང་ཆེས་ཆུང་བའི་བྱས་ཉེས་ཀྱི་དོན་དུ་མི་བསད་པ་བྱུང་ཡོད་༽ ཅེས་
བརྗོད་པ་རེད།
སྲིད་གཞུང་གིས་མཱར་ཀོས་ལ་འོས་ཤོག་ས་ཡ་བཅུ་གཅིག་ཐོབ་སྟེ། འོས་ཤོག་ས་
ཡ་དགུ་ལས་མ་ཐོབ་པའི་ཀོ་རི། ཨེཀུ་ནོ་ཕམ་ཉེས་བཏང་བ་རེད་ཅེས་བརྗོད། འོན
ཀྱང་ཀམ་པུ་ཊར་ལས་བྱེད་ཚོ་ཕྱིར་ཐོན་བྱས་པའི་རྗེས་སུ་སུས་ཀྱང་དེ་ལ་ཡིད་ཆེས་
བྱས་མེད། ལུང་པའི་ནང་གི་ཆོས་དཔོན་ཚོས་བུད་མེད་དེ་ཚོས་དྲང་བདེན་མ་ཡིན་
པའི་འོས་བསྡུ་ལ་ཆ་ཤས་བླངས་ཏེ་རང་ཉིད་དྲིན་ཆུང་དུ་གཏོང་རྒྱུ་ཁས་ལེན་མ་བྱས་
པ་དེར་བསྟོད་བསྔགས་བྱས་པ་རེད།
བུད་མེད་ཚོ་ཕྱིར་ཐོན་བྱས་པའི་རྗེས་སུ་མ་ནི་ལའི་སྲང་ལམ་དག་ངོ་རྒོལ་བ་
འབུམ་ཕྲག་དུ་མས་ཁེངས་པ་རེད། ཁོང་ཚོས་ལྕགས་ཁྲབ་འཁོར་ལོའི་མཐའ་བསྐོར
ཏེ་ཨེཀུ་ནོའི་རྒྱལ་ཁ་དེར་ངོས་ལེན་དགོས་པའི་དགོས་འདུན་བཏོན་པ་རེད།
མཱར་ཀོས་ཡིས་རང་ཉིད་ལ་རྒྱལ་ཁ་ཐོབ་ཡོད་པ་དང༌། མུ་མཐུད་སྟངས་
འཛིན་བྱེད་ཀྱི་ཡོད་པས་ཚང་མས་སེམས་ཁྲལ་མི་དགོས་ཚུལ་བརྗོད་པ་རེད། དེ་ནས་
ཁོས་རང་གི་བཟའ་ཟླ། ཨི་མལ་ཌ་དང་མཉམ་དུ་ཨ་རིའི་ཐད་འཕུར་གནམ་གྲུ་ཞིག་
ལ་འཛུལ་ཏེ་ཧ་ཝཡི་རུ་བྲོས་ཕྱིན་པ་རེད།
ཀམ་པུ་ཊར་ལས་བྱེད་ཚོ་གསང་ཡིབ་བྱེད་ས་ནས་ཐོན་ཡོང་བ་རེད། ཨེཀུ་
ནོ་རྒྱལ་ཁབ་ཀྱི་སྲིད་འཛིན་དུ་གྱུར་པ་རེད། བུད་མེད་ཚོས་གཉིས་དང་གཉིས་
བསྔོམས་ན་བཞི་ལས་གཞན་དུ་མི་འགྱུར་བའི་ཆོད་སེམས་བརྟན་པོ་དེས་ལུང་པ་ལ་
འགྱུར་བ་ཐེབས་པར་རམ་འདེགས་བྱས་པ་རེད།
མེད། ང་ཚོས་༼འོས་ཤོག་༽ འཕང་མེད།
ཨུ་རུ་སུའི་ལྷོ་ཕྱོགས་སུ་ཡོད་པའི་དམག་འཁྲུག་གི་གཏོར་སྐྱོན་ཐེབས་པའི་ཅེ་ཅན་
གྱི་ཁྱིམ་མཚེས། ཨིན་གུ་ཤི་ཏཱ་སྤྱི་མཐུན་རྒྱལ་ཁབ་ཆུང་ངུའི་སྲིད་འཛིན། མུ་རཏ།
ཛིཡ་ཛི་ཀོཝ་གྱི་སྲིད་སྐྱོང་ལམ་ལུགས་དེ་ཁྲིམས་ལུང་མེད་པའི་གཞུང་འབྲེལ་གྱི་
བཙན་རྫོང་ཞིག་དང་འདྲ་བོ་ཡོད། ཉེ་བའི་ཆར་རྒྱལ་སྤྱི་དང༌། ཨུ་རུ་སུ་གཉིས་ཀའི་
འགྲོ་བ་མིའི་ཐོབ་ཐང་སྒྲིག་འཛུགས་ཁག་གིས་ཡུལ་དེར་བདེ་འཇགས་ཉེན་རྟོག་པས་
གསོད་བརྡུང་དང༌། སྡུག་སྦྱོང་མནར་གཅོད། བཙན་འཁྲིད་བཅས་བྱེད་པའི་འགྲོས
ཞིག་ཡོད་སྐོར་ཡིག་ཐོག་ཏུ་བཀོད་ཡོད། འོན་ཀྱང་ཨིན་གུ་ཤི་ཏཱའི་མང་ཚོགས་
ཀྱིས་ཛིཡ་ཛི་ཀོཝ་ལ་རྩིས་མེད་བྱས་ཏེ་གྲུབ་འབྲས་མངོན་གསལ་ཅན་ཐོན་ཡོད།
ཕྱི་ལོ་༢༠༠༧ ལོར་ཨིན་གུཤ་པ་ཚོས་འོས་བསྡུ་དྲང་བདེན་ཡོང་རྒྱུ་མིན་
པ་ཤེས་ཀྱི་ཡོད་ཙང་འོས་ཤོག་བླུགས་པར་མི་ཉུང་ཤས་ལས་ཕྱིན་མེད། ཁོང་ཚོས་
འོས་ཤོག་བླུགས་པ་དེས་འགྱུར་བ་གང་ཡང་བཟོ་གི་མེད་པ་ལྟ་བུར་ཚོར་བ་རེད།
དེས་ན་དེབ་བསྐྱེལ་བྱས་པའི་ཨིན་གུཤའི་འོས་འཕེན་པ་གྲངས་༡༦༣༠༠༠ ནས་ཧ་
ལས་པའི་བརྒྱ་ཆ་༩༨ ཀྱིས་འོས་ཤོག་འཕེན་པ་རེད་ཅེས་གཞུང་འབྲེལ་གྱིས་བཤད་
པ་དེ་ཇི་འདྲའི་ཁྱད་མཚར་མ་རེད་དམ། འོས་འཕེན་པའི་མང་མོས་ཚད་མཐོ་བོ་ཞིག་
གིས་མོས་ཁོའི་ཐད་ཕྱོགས་ཀྱི་ཚོགས་པ་དང༌། ཛིཡ་ཛི་ཀོཝ་རང་ཉིད་ལ་འོས་ཤོག་
འཕེན་ཡོད་ཚུལ་བཤད་པ་རེད།
ཛིཡ་ཛི་ཀོཝ་ལ་ཨུ་རུ་སུའི་རྒྱབ་སྐྱོར་ཡོད་ཙང་གྲུབ་འབྲས་ལ་རྩོད་པ་རྒྱག་
རྒྱུ་བློ་ཡུལ་ལས་འདས་པ་རེད། འོན་ཀྱང་ཛི ཡ་ཛི་ཀོཝ་ཡིས་ཨིན་གུཤ་ཡི་ཡུལ་མི་
ཚོའི་ཆོད་སེམས་བརྟན་པོ་དེར་རྩིས་བ་བརྒྱབ་པ་རེད།
ངོ་རྒོལ་བ་ཚོས་ལས་འགུལ་ཞིག་སྤེལ་བ་རེད། ཁོང་ཚོས་རང་རང་གི་
མིང་དང༌། ཁ་བྱང་། ངོ་སྤྲོད་ལག་འཁྱེར་གྱི་གནས་ཚུལ་ཞིབ་ཕྲ་འཁོད་པའི་ས་
རྟགས་སྦྱར་མའི་སྙན་ཞུ་ཞིག་གི་ནང་དུ་༼ངས་འོས་འཕང་མེད་༽ ཅེས་ཁྱབ་
བསྒྲགས་བྱས་པ་རེད། ལས་འགུལ་དེར་སྤྱི་མཐུན་རྒྱལ་ཁབ་ནང་འོས་འཕེན་ཆོག་
པའི་ཕྱོགས་བསྡོམས་གྲངས་འབོར་གྱི་ཕྱེད་ཀ་ལས་མང་བའི་ཡུལ་མི་ཚོའི་ས་རྟས་རྟགས་
ཐོབ་པ་རེད། མ་མཐར་ཡང་འོས་འཕེན་པ་སྟོང་ཕྲག་དགུ་བཅུས་འོས་རྩ་བ་ནས་
བླུགས་མེད་ཅེས་ཨུ་ཚུགས་བྱས་པ་རེད། འདི་དག་གིས་གང་མཚོན་གྱི་ཡོད་ཟེར་ན་
བརྒྱ་ཆ་༩༨ གྱི་གྲངས་འབོར་དེ་ཡོང་མི་སྲིད་པ་ཞིག་རེད།
ཛིཡ་ཛི་ཀོཝ་ཡིས་དེ་ནི་༼གླེན་རྟགས་མངོན་སུམ་དང་ཆོ་མེད་༽ ཅིག་
རེད་ཅེས་བསྒྲགས་པ་རེད། ༼ངས་འོས་འཕང་མེད་༽ ཟེར་བའི་ལས་འགུལ་
གྱི་སྣེ་ཁྲིད་པ་ཚོར་དྲག་གནོན་བྱེད་རྒྱུའི་སྡིག་ར་བསྐུལ་བ་རེད། ཡིན་ན་ཡང་ལས་
འགུལ་མུ་མཐུད་པ་རེད།
མཐའ་མ་དེར་ངས་འོས་འཕང་མེད་ཟེར་བའི་ལས་འགུལ་དེས་ཁྲིམས་
མཐུན་མེད་པའི་ངོ་ཚ་ཁ་སྐྱེངས་ཀྱི་གནས་བབ་གསལ་སྟོན་བྱས་པ་བཅས་ལ་བརྟེན་
ནས་༢༠༠༨ ལོར་མོས་ཁོ་ཡིས་ཛིཡ་ཛི་ཀོཝ་གོ་གནས་ནས་ཕབ་པ་རེད། དེས་ན་
འཚེ་བ་ཅན་གྱི་མི་དེ་འཆམ་ལ་འབེབས་པའི་ཆེད་དུ་རང་རང་གི་སྙིང་སྟོ ོབས་དང་།
སྙུ་གུའི་ནུས་པ་ལས་གཞན་དུ་བཀོལ་སྤྱོད་མ་བྱས་པའི་འོས་འཕེན་པ་སྟོང་ཕྲག་མང་
པོ་ལས་ཕམ་པ་རེད།། །།

༦ ད་ལྟ་མིན་ན། ག་དུས་རེད།

གལ་ཏེ་ང་རང་ཉིད་ཀྱི་ཆེད་དུ་མིན་ན། སུ་ངའི་ཆེད་དུ་ཡིན་ནམ།
གལ་ཏེ་ང་རང་ཉིད་ཁོ་ནའི་ཆེད་དུ་ཡིན་ན་ང་ག་རེ་རེད།
དེས་ན་ད་ལྟ་མིན་ན་ག་དུས་རེད། 
ར་བྷ་ཡི། ཧི་ལིལ་རྒན་པ། ཕྱི་ལོ་མ་བྱུང་སྔོན་གྱི་བརྒྱ་ཕྲག་དང་པོ།
འདྲོགས་འགྲོ་བའི་རྩི་མེད།
བྱུང་རབས་ཀློག་མྱོང་མཁན་སུ་འདྲ་ཞིག་གི་མིག་ལའང་བཀའ་རྩི་དྭང་ལེན་
མི་ཞུ་བ་ནི་འགྲོ་བ་མིའི་ཁྱད་ཆོས་བཅོས་མ་མིན་པ་དེ་རེད། བཀའ་རྩི་དྭང་
ལེན་མི་ཞུ་བ་དང༌། གྱེན་ལངས་བརྒྱུད་དེ་ཡར་རྒྱས་བྱུང་བ་རེད།
ཨོས་ཁར། ཝིལ་ཌི།
དེབ་འདིའི་ནང་གི་ལོ་རྒྱུས་ཤས་ཆེ་བ་མངོན་གསལ་མི་དོད་པའམ། མངོན་གསལ་
ཅན་ཆེན་པོའམ། ཆུང་ངུའི་དཔའ་རྟགས་ཀྱི་ཚད་གཞི་ཞིག་དང་འབྲེལ་བ་ཡོད།
༼བྱེད་ལས་ཆུང་རྩག་༽ འདི་རིགས་བྱེད་མཁན་ཚོས་བསུན་གཙེར་དང༌། འཛིན་
བཟུང་། མདོར་ན་རང་གི་སྲོག་དང་བསྡོས་ཏེ་ཉེན་ཁ་གདོང་ལེན་བྱས་ཡོད། དེས་ན་
ཇེན། རེན་ས་ལིར་དང་འདྲ་བ་རྣམས་ཀྱི་ལོ་རྒྱུས་དག་འདིར་འཇུག་རྒྱུའི་འོས་བབས་
མེད་པ་ལྟ་བུར་མངོན། བཟོ་གྲྭ་ཞིག་གི་བཟོ་སྐྲུན་པ། རེན་ས་ལིར་ལ་ཕྱི་ལོ་༡༩༦༠
ནས་༡༩༦༣ བར་དུ་ཡོད་པའི་ཀེཎིཊི་ཀཊ་ནང་གི་ནིའུ། ཧེ་ཝན་གྱི་བཟོ་གྲྭ་ཞིག་ཏུ་
ཉམས་ཞིབ་བརྟག་དཔྱད་ལ་ཆ་ཤས་ལེན་ཕྱིར་ཨ་སྒོར་༤ གླ་ཆ་སྤྲད་པ་རེད། བརྟག་
དཔྱད་དེ་དྲན་ཚོར་གྱི་ངོ་བོའི་སྐོར་ལ་ཡིན་ཚུལ་བཤད།
ཡེལ་གཙུག་ལག་སློབ་གཉེར་ཁང་ད་སི་ཊན་ལེ། མིལ་གྷི་རམ་གྱིས་བྱས་
པའི་ཉམས་ཞིབ་དེ་དོན་དངོས་སུ་དྲན་ཚོར་གྱི་ཆེད་དུ་མ་ཡིན་པར་བཀའ་ལ་བརྩི་
འཇོག་ཇི་ལྟར་བྱེད་མིན་བརྟག་དཔྱད་བྱེད་རྒྱུའི་ཆེད་དུ་རེད། ཧོ་ལོ་ཀོས་ཡི་ཉམས་
མྱོང་གིས་ཤུགས་རྐྱེན་བྱས་ཏེ། བཀའ་བསྒོས་པ་ལ་བརྟེན་ནས་མི་དཀྱུས་མ་ཚོས་ཇི་
ལྟར་གཞན་ལ་གནོད་འཚེ་བྱེད་པ་དང༌། མི་རྒྱུས་མེད་གསོད་པར་ཡ་ང་ཐེ་ཚོམ་མི་
བྱེད་པ་དེ་རྒྱུ་གང་ལ་བརྟེན་ནས་ཡོང་མིན་བརྟག་དཔྱད་བྱེད་པའི་ཆེད་དུ་རེད།
དེའི་ནང་ཆ་ཤས་ལེན་མཁན་ཚོ་ཕལ་ཆེར་ངེས་མེད་ཀྱི་སྒོ་ནས་༼དགེ་
རྒན་༽ དང་༼སྦྱོང་བརྡར་བ་༽ གཉིས་སུ་ཕྱེས་ཡོད། ༼སྦྱོང་བརྡར་བ་དེ་ནི་
ཚུལ་བཅོས་པ་ཞིག་རེད།༽ དགེ་རྒན་དེ་ལས་བྱེད་པ་གཅིག་གིས་སྟངས་འཛིན་
ཁང་ཞིག་ཏུ་འཁྲིད་ཡོང་བ་དང༌། སྦྱོང་བརྡར་བ་དེར་གློག་སྐུད་བཙུགས་ཏེ་ཉེ་
འགྲམ་གྱི་ཁང་མིག་ཅིག་གི་ནང་དུ་རྐུབ་སྟེགས་གཅིག་ལ་བསྡམས་ཡོད། དགེ་
རྒན་དེས་སྦྱོང་བརྡར་བ་དེ་ལ་དྲི་བ་གཏོང་དགོས་ཀྱི་ཡོད། དྲི་ལན་ནོར་བ་རེ་བྱུང་
མཚམས་དགེ་རྒན་དེས་སྦྱོང་བརྡར་བ་དེ་ལ་གློག་གི་རྒྱུན་སྦིར་གཏོང་དགོས་ཀྱི་ཡོད།
གློག་གི་རྒྱུན་སྦིར་དེ་ལན་ནོར་བ་རེ་བྱུང་མཚམས་ཤུགས་ཆེ་རུ་འགྲོ་གི་ཡོད་ཟེར།
༼དོན་དངོས་སུ་གློག་གི་རྒྱུན་སྦིར་གཏོང་གི་མེད། སྦྱོང་བརྡར་བ་དེ་ཚུལ་བཅོས་
བྱེད་མཁན་གྱི་མི་སྣ་ཙམ་ཞིག་རེད།༽ གློག་སྦིར་གཏོང་མཁན་གྱི་འདེགས་
འཇའ་དེར་གློག་གི་ཤུགས་ཚད་༡༥ ལ་༼སྦིར་ཕྲན་ཚེགས་༽ དང༌། དེ་ནས་
༼འབྲིང་༽ དེ་ནས་གློག་གི་ཤུགས་ཚད་༣༧༥ ལ་༼ཉེན་ཆེ་ལ་ཚབས་ཆེའི་
སྦིར་༽ དེ་ནས་གློག་གི་ཤུགས་ཚད་༤༥༠ ལ་༼ཨེཀས྄་ཨེཀས྄་ཨེཀས་༽
མཐའ་མ་དེ་བཅས་ཚད་འཇལ་བའི་རྟགས་བརྒྱབ་ཡོད།
ཉམས་ཞིབ་དེ་སྦྱོང་བརྡར་བ་དེས་ཐོག་མར་ལན་འགའ་ཞིག་མ་ནོར་བ་
བརྒྱབ་པ་དང༌། དྲི་ལན་འགའ་ཞིག་བསམ་བཞིན་དུ་ནོར་བ་བརྒྱབ་སྟེ་འགྲོ་གི་ཡོད།
གློག་གི་སྦིར་ཤུགས་༡༥༠ ཚད་ལ་སླེབས་དུས་ཚུལ་བཅོས་པའི་སྦྱོང་བརྡར་བ་དེས་
ཅི་གསུང་བཀའ་སྒྲུབ་ཞུས་ཏེ། རང་ཉིད་སྙིང་ཆུང་ཡིན་སྐོར་དགེ་རྒན་དེར་དྲན་
གསོ་དང་སྦྲགས་ཏེ་བརྟག་དཔྱད་མཚམས་འཇོག་དགོས་པའི་རེ་འདུན་ཞུ་གི་ཡོད།
གལ་ཏེ་དགེ་རྒན་དེས་མཚམས་འཇོག་བྱེད་རྩིས་ཡོད་ན། བརྟག་དཔྱད་ཁང་གི་ལག་
གཡོག་གཅིག་གིས་ཁོའམ། མོ་ལ་མུ་མཐུད་དགོས་པའི་ཞེན་སྐུལ་བྱེད་རྒྱུར་གྲ་
སྒྲིག་བྱས་ཏེ་ཡོད། བཅོས་མའི་གློག་སྦིར་དེ་ཇི་ཙམ་འཕར་བ་དེ་ཙམ་གྱི་ཚུལ་བཅོས་
པའི་སྦྱོང་བརྡར་བ་དེས། འཕར་ཆ་རེ་རེ་བཞིན་སྐད་སྒྲ་ཆེ་རུ་བཏང་སྟེ་ལན་འདེབས་
བྱེད་ཀྱི་ཡོད། གལ་ཏེ་ཐེ་ཚོམ་གྱི་གནས་སྐབས་ཤར་ཚེ། བརྟག་དཔྱད་ཁང་གི་སྒྲིག་
ཆས་གྱོན་པའི་ལག་གཡོག་དེས། དགེ་རྒན་དེར་མུ་མཐུད་དགོས་པའི་རེ་འདུན་
ནན་ཏན་བྱེད་ཀྱི་ཡོད། གློག་སྦིར་གྱི་ཚད་གཞི་མཐོ་ཤོས་དེར་སླེབས་ཚེ་༼སྦྱོང་
བརྡར་བ་༽ དེས་སྐད་སྒྲ་མཚམས་བཞག་སྟེ་དྲན་པ་འཐོར་བའི་ཟོག་རྫུ་བྱེད་ཀྱི་ཡོད།
ལག་གཡོག་དེས་ད་དུང་ཡང་དགེ་རྒན་དེར་དྲི་ལན་མ་བཏབ་པ་དེ་དྲི་ལན་ནོར་བ་ལ་
རྩི་དགོས་པས། གློག་སྦིར་མུ་མཐུད་གཏོང་དགོས་པའི་ཨུ་ཚུགས་བྱེད་ཀྱི་ཡོད།
བརྟག་དཔྱད་ཀྱི་གྲུབ་འབྲས་ནི་མངོན་གསལ་ཅན་བྱུང༌། ཆ་ཤས་ལེན་མཁན་
ཧ་ལམ་གསུམ་ཆ་གཉིས་ཀྱིས་འཇལ་ཚད་ཀྱི་མཐའ་བར་དུ་གློག་གི་སྦིར་གཏོང་
དགོས་པའི་དགོས་འདུན་དེར་མོས་མཐུན་བྱས་པ་རེད། མང་པོ་ཞིག་གིས་སྦྱོང་
བརྡར་བ་ལ་དཀའ་སྟུག་གཏོང་གི་ཡོད་པའི་ཚུལ་དེར་འདོད་མོས་མ་བྱས། ཡིན་ན་
ཡང་ལས་བྱེད་པ་དེས་མི་དེ་ལ་སྐྱོན་མེད་ཚུལ་དང༌། རྗེས་སུ་གང་བྱུང་བ་དེར་ཁོང་
ཚོར་འགན་ཁུར་མེད་ཚུལ་བརྗོད་དུས་བརྒྱ་ཆ་༦༥ ཡིས་གང་ལམ་སྟོན་བྱས་པ་ལྟར་
མུ་མཐུད། དེས་ན། དཔེར་ན་རང་ཉིད་ཀྱི་བཟང་སྤྱོད་ཡོན་ཏན་ལ་ཡིད་ཆེས་ལྡན་
པ་གང་ཞིག་ལ། བརྟག་དཔྱད་འདིའི་ཚུལ་མིན་གྱི་གྲངས་མང་མཚོན་པའི་བུད་མེད་
གཅིག་གིས་སྤོབས་པ་ཆེན་པོའི་སྒོ་ནས་རང་ཉིད་ཀྱི་ཀུན་སྤྱོད་འགྲེལ་བརྗོད་བྱས་པ་
ལ། ༼ང་རྒྱུན་ལྡན་མ་ཡིན་པ་ཞིག་ཡིན། ང་སྙིང་ཁམས་སྙི་མོ་ཅན་ཞིག་ཡིན།
ང་སྙིང་ཆུང་ཡིན།༽ ཞེས་བརྗོད་པ་དང་ལྷན་དུ་མོས་དགག་བྱའི་ཆོ་ག་ཙམ་གྱི་རྗེས་
སུ་འདེགས་འཇའ་དེ་ཚད་འཇལ་གྱི་མཐའ་རུ་འབུད་རྒྱག་བཏང་སྟེ་མི་གསོད་པར་གྲ་
སྒྲིག་ཨང་གསར་ཡོད། གནོད་སྐྱོན་མ་བྱུང་བའི་ཚུལ་བཅོས་པ་དེ་ཕྱིར་ཁང་མིག་
དེའི་ནང་སླེབས་དུས་ཧོན་འཐོར་བའི་བུད་མེད་དེས་ཁོ་གསོད་སྐབས་མོ་རང་ལ་བྱུང་
བའི་སྡུག་བསྔལ་དེར་བློ་འཚབ་སྐྱེས་པ་རེད། ༼ངས་གློག་མཐེབ་དེ་གནོན་ཐེངས་
རེ་ལ་ང་ཤི་ཐེངས་རེ་བྱས་བྱུང༌། ཁྱེད་རང་གིས་ང་འདར་སིག་བརྒྱབ་པ་མཐོང་བྱུང་
ངམ། མི་སྙོམ་ཆུང་འདི་ལ་ངས་གློག་གི་སྦིར་གཏོང་གི་ཡོད་པ་བསམ་བློ་འཁོར་
དུས་ང་འདིར་ཤི་འགྲོ་གི་འདུག༽ ཅེས་མོས་མོ་རང་གིས་གང་ཁས་ལེན་བྱས་པ་དེ་
བརྗེད་པ་ལྟ་བུར་གཞན་གྱི་ཐོག་ལ་ངན་ཁག་གཡོགས་པ་རེད།
དེ་ལས་ལྡོག་སྟེ་རེན་ས་ལིར་གྱིས་༼ཉམས་ཞིབ་དེའི་ནང་དུ་ཐུན་མོང་མ་
ཡིན་པ་ཞིག་མིན་ན་ཡང་། ཆ་ཤས་ལེན་མཁན་ཚོའི་ནང་ནས་གྲངས་ཉུང་གི་ཚབ་
མཚོན་བྱས་ཡོད་༽ གལ་ཆེའི་རྙོག་འཛིངས་དང་སྦྲགས། སིཊན་ལེ། མིལ་གྷ་
རམ་གྱིས་༼དབང་འཛིན་པར་བཀའ་བརྩི་དྭང་ལེན་༽ ཞེས་པའི་གྲགས་ཆེ་བའི་
ལོ་རྒྱུས་སུ་འགྲེལ་བརྗོད་བྱས་པ་ལྟར། རང་གི་བྱེད་ལས་ཀྱི་འགན་ཁུར་རང་གིས་
དྭང་དུ་བླངས་པ་རེད།
ཁོས་གློག་གི་སྦིར་གཏོང་གི་མིན་ཞེས་བརྗོད་སྐབས་ལས་བྱེད་པ་དེས་
རེན་ས་ལིར་ལ་༼ཁྱེད་ཀྱིས་དེ་ལྟར་མུ་མཐུད་དགོས་རྒྱུ་དེ་ཤིན་ཏུ་དགོས་ངེས་ཅན་
རེད།༽ ཅེས་བཤད།
ཁོས་༼ལགས། ངས་བྱེད་ཀྱི་མིན། ལྷག་པར་དུ་མི་ན་ཟུགས་ཀྱིས་མི་ཚུགས་པའི་
སྐད་ངན་ཤོར་མཁན་ཞིག་གི་ཐོག་ཏུ་ཡོང་ས་མ་རེད།༽ ཅེས་ལན་བཏབ།
སྔོན་ཚུད་ནས་ཐག་བཅད་པའི་ཚིག་བརྗོད་དེ་བཀོལ་སྟེ་ལས་བྱེད་པ་དེས་༼ཁྱེད་རང་
ལ་གདམ་ཁ་གཞན་ཡོད་པ་མ་རེད།༽ ཅེས་བརྗོད།
དེར་རེན་ས་ལིར་གྱིས་༼ང་ལ་གདམ་ཁ་ཡོད་རེད། ང་ལ་གདམ་ཁ་ག་རེ་བྱས་ཏེ་
མེད་པ་རེད། ང་འདི་གར་རང་ཉིད་ཀྱི་འདོད་པ་ལྟར་ཡོང་བ་ཡིན། ད་ངས་མུ་མཐུད་
ཐུབ་ས་མ་རེད། དགོངས་དག་༽ ཅེས་ལན་བཏབ།
བརྟག་དཔྱད་དེ་དེ་ནས་མཇུག་བསྡུས་པ་རེད།
རེན་ས་ལིར་དང་ཁོང་གི་མཐུན་གྲོགས་ཚོས་བྱ་བ་མང་པོ་བྱེད་དགོས་བྱུང་མེད།
ཁོང་ཚོར་དྲི་བ་འགའ་ཤས་འདྲི་དགོས་པའི་སྐུལ་མ་བྱས་པ་རེད། ཁོང་ཚོས་འདེགས་
འཇའ་ཁ་ཤས་གནོན་དགོས་པའི་དགོས་འདུན་རྣམས་དྭང་ལེན་མ་བྱས་པ་རེད། དེ་
ནས་ཁོང་ཚོ་ནང་དུ་ལོག་པ་རེད། ཁོང་ཚོར་རང་ཉིད་ཀྱི་ལས་ཀ་དང༌། གོ་སྒྲིག་པ་
ཚོས་ཆ་རྐྱེན་གང་ཡང་མེད་པའི་སྒོ་ནས་སྤྲོད་རྒྱུ་ཁས་ལེན་བྱས་པའི་ཨ་སྒོར་༤ དེ་
བཅས་ཤོར་འགྲོ་བའི་ཉེན་ཁ་གང་ཡང་མེད།
འོན་ཀྱང་རྩི་མེད་ཀྱི་བྱེད་ལས་ཆུང་ངུ་དེ་བསྔགས་བརྗོད་འོས་པ་ཞིག་རེད།
དེ་ནི་རན་ས་ལིར་དང་ཁོང་དང་འདྲ་བ་རྣམས་གྲངས་ཉུང་ཡིན་པའི་རྒྱུ་མཚན་གྱིས་
མ་རེད། ༼ང་སྙིང་ཁམས་སྙི་མོ་ཡིན་༽ ཟེར་མཁན་གྱི་བུད་མེད་དང་འདྲ་བའི་
གྲངས་མང་ཚོས་རྒྱུས་མེད་ཀྱི་མི་གཅིག་གསོད་རྒྱུར་གྲ་སྒྲིག་ཡོད། དེས་ན་རེན་ས་
ལིར་གྱིས་གཙོས་པའི་ཆ་ཤས་ལེན་མཁན་གཞན་དག་ཚོས་སྐུལ་མ་བྱས་ཀྱང་གློག་གི་
སྦིར་གཏོང་གི་མིན་བརྗོད་ཙང་རྒྱུན་ལྡན་མ་ཡིན་པའི་དམིགས་བསལ་བ་ཆགས་པ་
རེད།
ང་ཚོ་ཚང་མར་རེན་ས་ལིར་གྱི་འགོག་རྒོལ་གྱི་བྱེད་ལས་ཆུང་ངུ་དེ་ལྟ་བུ་
སྐར་ཟློས་བྱེད་འདོད་པའི་བསམ་བློ་ཡོད། བརྟག་དཔྱད་དེ་འཛམ་གླིང་གི་ལུང་པ་
གཞན་གྱི་ནང་དུ་སྐྱར་ཟློས་བྱས་པ་ཐེ་བའི་མིལ་གྷ་རམ་གྱི་བརྟག་དཔྱད་ཀྱི་གྲུབ་དོན་
དེས་ལོ་རྒྱུས་མི་འདྲ་བ་ཞིག་ཤོད་ཀྱི་ཡོད། གནད་དོན་འདིའི་ཐད་ལ་ང་ཚོས་ཇེན།
རེན་ས་ལིར་དང་བྱེད་ཀྱི་མིན་ཟེར་མཁན་གྱི་གྲངས་ཉུང་བ་དེ་ཚོ་ནས་ཉན་ཆོག འགྲོ་
བ་མིའི་གཞི་རྩའི་རིན་ཐང་གི་གལ་གནད་ལ་ཡིད་ཆེས་བྱེད་མཁན་ཚོས་རང་ཉིད་ཀྱི་
བྱེད་ལས་སམ། ཡང་ན་བྱ་བ་འགའ་ཞིག་མ་བྱས་པའི་སྒོ་ནས་གྲངས་ལས་འདས་
པའི་སྲོག་བསྐྱབས་ཡོད། ཇེན། རེན་ས་ལིར་གྱི་ལོ་རྒྱུས་འདིས་ང་ཚོས་ཕལ་ཆེར་
ཚོད་དཔག་བྱས་པ་ལས་ལྷག་པའི་འགྱུར་བ་གཏོང་ཐུབ་པར་དྲན་གསོ་བྱེད་ཀྱི་ཡོད།
ཧིཊ་ལར་ལ་ངོ་ཚ་འབེབས་པ།
ཕྱི་ལོ་༡༩༤༣ གྱི་འགོ་སྟོད་ལ་ཡོ་རོབ་ཀྱི་ཇུའུའི་མི་རིགས་ས་ཡ་མང་པོ་གསོད་
རྒྱུའི་ནཱ་ཛིའི་འཆར་གཞི་དེ་མྱུར་པོ་འགྲོ་བཞིན་ཡོད། ཝར་སོའི་ངལ་རྩོལ་བསྒྱུར
བཀོད་ཁང་དེའི་མཐའ་མའི་མཇུག་བསྡུ་བྱེད་པར་ཟླ་གྲངས་ཁ་ཤས་ལས་ལྷག་མེད།
དུས་ཚོད་དེ་བར་དུ་ཇུའུ་མིན་པ་དང་གཉེན་སྒྲིག་བྱས་པའི་འཇར་མན་ནང་གི་ཇུའུའི་
སྡེ་ཚན་གཅིག་ལ་སྲུང་སྐྱོབ་ཕྲན་བུ་ཡོད། ཡིན་ན་ཡང་༡༩༤༣ ཟླ་༢ ཚེས་༢༧
ཉིན་ཧོ་ལོ་ཀོས་ཀྱི་བྱས་འགོད་པ་ཚོས་བཟོད་སྒོམ་མི་བྱེད་རྒྱུ་ཐག་བཅད་དེ། སུ་
དང་མཉམ་དུ་གཉེན་སྒྲིག་བྱས་མིན་ལ་མ་ལྟོས་པར་བྷར་ལིན་ནང་ཇུའུ་གཅིག་ཀྱང་
མ་ལྷག་པར་གཙང་མ་བཟོ་རྒྱུའི་གད་ཕྱིས་མཐའ་མ་དེ་འགོ་བཙུགས་པ་རེད། དབང་
ཤུགས་ཆེ་ལ་མི་ཚང་མས་ཞེད་སྣང་བྱེད་ས་ཧིཊ་ལར་གྱི་དྲིལ་བསྒྲགས་གཙོ་འཛིན།
ཇོ་སེཕ། གྷོཡི་བྷེལ་གྱིས་གསལ་བསྒྲགས་བྱས་པའི་དམིགས་ཡུལ་༼ཇིའུ་མེད་
པའི་བྷར་ལིན་༽ གྱི་རྩེད་འགྲན་མཐའ་མ་དེར་སླེབས་ཡོད་སྐོར་རང་ཉིད་ཀྱི་ཉིན་
དེབ་ནང་བློ་ཁ་ཚིམས་པའི་སྒོ་ནས་བྲིས་ཡོད། ཁོས་༼འདས་པའི་གཟའ་ཉི་མའི་
ཉིན་ཁོང་ཚོ་ཚང་མ་སྡེབ་གཅིག་ཏུ་འཛིན་བཟུང་བཀག་ཉར་བྱས་ཏེ། ད་ཆ་མགྱོགས་
མྱུར་ཤར་ཕྱོགས་སུ་འཕོ་རྒྱུ་རེད།༽ ཅེས་བྲིས་ཡོད། སྐྱེས་པ་དེ་རྣམས་དབུས་བྷར་
ལིན་གྱི་རོ་སན་ཏྲེ་སེ་ནང་གི་ཇུའུའི་སྤྱི་ཚོགས་ལྟེ་གནས་ཁང་ཞིག་ཏུ་བཀག་ཉར་
གྱིས་གསོག་སྒར་དུ་གཏོང་རྒྱུར་གྲ་སྒྲིག་ཡོད།
ལོ་རྒྱུས་འདི་ནཱ་ཛིའི་མི་གསོད་ཁྲག་སྦྱོར་གྱི་ལས་སྣོན་མ་ཞིག་དང་སྦྲགས་
མཇུག་བསྡུ་རྒྱུ་ཁོ་ན་ཡིན་པ་འདྲ་ཞིག་ལས་གཞན་མི་མངོན། ཧིཊ་ལར་གྱི་སྲིད་
སྐྱོང་ལམ་ལུགས་དེ་ཆེས་སྟོབས་ཤུགས་ཅན་ཡིན་པས་དེར་གདོང་ལེན་བྱེད་མི་ཐུབ་
པ་དེ་གསལ་པོ་རེད། འོན་ཀྱང་དེའི་རྗེས་སུ་གང་བྱུང་བ་དེས་འཛམ་གླིང་དམག་ཆེན་
གཉིས་པའི་ནང་གི་ཆེས་རྒྱུན་ལྡན་མ་ཡིན་པ་དང༌། མང་པོ་གོ་མ་མྱོང་བའི་ལོ་རྒྱུས་
ཀྱི་གྲས་ཤིག་མཚོན་གྱི་ཡོད།
ཉི་མ་དེ་དག་གི་ནང་དུ་བུད་མེད་བརྒྱ་ཕྲག་གིས་རང་ཐོག་གི་འཛིགས་
སྣང་ཚང་མ་སྣང་མེད་དུ་བཏང་སྟེ། རང་རང་གི་ཁྱོ་ག་གློད་གྲོལ་ཡོང་བའི་དགོས་
འདུན་དང་སྦྲགས། རོ་སན་ཏྲི་སེའི་ཕྱིར་འབུད་བྱེད་སའི་ཕྱི་རོལ་དུ་འཛོམས་རྒྱུ་འགོ་
ཚུགས་པ་རེད།
རང་ཉིད་ཀྱི་ཁྱོ་ག་རུ་ཌི། རོ་སན་ཏྲེ་སེ་རུ་བཀག་ཉར་བྱས་ཡོད་པའི་ཨེལ་
ས། ཧོལ་ཛར་གྱིས་ཕྱིས་སུ་སྐབས་དེའི་གནས་སྟངས་འགྲེལ་བརྗོད་བྱས་པ་ལ།
༼ང་སླེབས་དུས་མི་ཚོགས་ཤིག་མཐོང་བྱུང༌། ཞོགས་པའི་ཆུ་ཚོད་དྲུག་པར་སླེབས་
ཚར་འདུག མི་མང་ཕར་འགྲོ་ཚུར་ཡོང་བྱེད་ཀྱི་འདུག སྲང་ལམ་ཐུང་ལ་ཆུང་ངུ་
དེ་མི་ཚོགས་ཀྱིས་ཁེངས་ཏེ་ནག་ཐིང་ངེར་འདུག ཁོང་ཚོ་ནི་ཆུའི་རྦ་རླབས་དང་
གཟུགས་པོ་གཅིག་ཡིན་པ་ནང་བཞིན་ཕར་གཡོ་ཚུར་གཡོ་བྱེད་ཀྱི་འདུག་༽ ཞེས་
དང༌། བུད་མེད་ཚོས་༼ང་ཚོར་ང་ཚོའི་ཁྱོ་ག་ཚོ་ཕྱིར་སློག་བྱེད་རོགས་༽ ཞེས་
སྐད་འབོད་བྱས་སོང་། ནཱ་ཛི་ཚོས་བུད་མེད་རྣམས་ལ་མེ་མདའ་བརྒྱབ་རྒྱུའི་སྡིག་
ར་བསྐུལ་སོང་། འོན་ཀྱང་ཁོང་ཚོས་འགུལ་སྐྱོད་མ་བཏང་བར་༼མི་གསོད་ལག་
དམར་ཚོ་༽ ཞེས་ཕར་སྐད་འབོད་བྱས་སོང༌། ཞེས་བཤད་པ་རེད།
ནཱ་ཛིའི་འདས་པའི་རྩུབ་སྤྱོད་བྱེད་སྟངས་ལ་གཞིགས་ན་བུད་མེད་ཚོས་
སྲོག་ལ་ཉེན་ཁ་ཡོད་པའི་སྡིག་ར་དེར་གཟབ་དགོས་པའི་རྒྱུ་མཚན་ཡོད། གནད་
དོན་འདི་འདྲའི་ཐད་ལ་ནཱ་ཛི་ཚོས་རྫུན་ཤོད་སྲོལ་མེད། སྐྱོན་བརྗོད་ཚིག་གཅིག་བྱས་
པ་ལ་བརྟེན་ནས་སྲོག་འགྲོ་གི་ཡོད། དཔེར་ན། ཉིན་འགའི་སྔོན་དུ་སྙིང་སྟོབས་
ཅན་གྱི་སློབ་ཕྲུག་སོ་ཕི་དང་། ཧནས྄། གཱོལ་གཉིས་ཀྱིས་ཧིཊ་ལར་གྱི་དམག་འཁྲུག་
ལ་སྐྱོན་བརྗོད་བྱེད་པའི་ཤོག་ལྷེ་བཀྲམས་པ་ལ་བརྟེན་ནས་དམར་གསོད་བཏང་བ་རེད།
ཡིན་ན་ཡང་སྐབས་འདིར་མཇུག་འབྲས་མི་འདྲ་བ་བྱུང་བ་རེད། བུད་མེད་
ཚོར་སྡིག་ར་མུ་མཐུད་བྱུང་བ་རེད་དེ་ད་དུང་ཡང་ཁོང་ཚོས་ངོ་རྒོལ་མཚམས་འཇོག་
བྱས་མེད། འཇར་མན་རྒྱལ་སའི་དཀྱིལ་དུ་མུ་མཐུད་ངོ་རྒོལ་བྱེད་དུ་འཇུག་རྒྱུ་དེ་ནཱ་
ཛི་ཚོ་ལ་ཁ་སྐྱེངས་པོ་བྱུང་བ་རེད། འོན་ཀྱང་མང་ཚོགས་འཛོམས་སའི་གནས་ཤིག་
ཏུ་འཇར་མན་གྱི་བུད་མེད་༼ང་ཚོའི་བུད་མེད་༽ གསོད་པའམ་ཉེས་བརྡུང་གཏོང་
རྒྱུ་དེ་དེ་བས་ངོ་ཚ་བོ་ཡོང་གི་ཡོད། མང་ཚོགས་ཀྱི་ངོ་རྒོལ་འདི་འདྲ་བྱས་པའི་ཉི་མ་
འགའ་ཤས་ཙམ་གྱི་རྗེས་སུ་ཡ་མཚན་པའི་མཇུག་བསྡུ་དེ་བྱུང་བ་རེད།
སྐྱེས་པ་ཚོ་གློད་གྲོལ་བཏང་བ་རེད། འགའ་ཤས་ཨོཤ་ཝིཛ་རང་ནས་ཚུར་
ལེན་པར་ཡང་ཕྱིན་པ་རེད། དེ་ནི་གཞན་དང་མི་འདྲ་བའི་གྲུབ་འབྲས་ཤིག་རེད།
མི་ལོ་བཞི་བཅུའི་རྗེས་སུ་སྐབས་དེར་སྲོག་ཐར་མཁན་གྱི་གྲས་ནས་གཅིག་ཡིན་པ།
ཨེ་རིཁ། ཧརྫ་བྷག་གིས་༼སྙིང་ཁམས་ཀྱི་འགོག་རྒོལ་༽ ཞེས་པའི་རྩོམ་པ་པོ།
ནེཐན། སིཊོལ་ཕུས་ལ་ཕྱིས་སུ་འགྲེལ་བརྗོད་བྱས་པ་ལ། ཁོ་རང་དང་གཞན་དག་
ཚེ་གློད་གྲོལ་གཏོང་རྒྱུའི་ཆ་རྐྱེན་གཞིར་བཟུང༌། ཁོང་ཚོས་ཇི་ལྟར་ངལ་རྩོལ་བསྒྱུར་
བཀོད་ཁང་གི་གནས་སྟངས་ཞེ་དྲགས་ཡག་པོ་ཡོད་པའི་སྐོར་མི་གཞན་དག་ལ་ཤོད་
རྒྱུའི་ཁས་ལེན་བྱས་ཚུལ་བཤད་ཡོད། ཡོང་མི་སྲིད་པ་ཞིག་ལ་ནཱ་ཛི་སྒོ་སྲུང་བ་
ཚོས་ཁོ་ལ་དྲིས་སྐབས། ཧརྫ་བྷག་གིས་ཁོ་རང་དང་གཞན་དག་ཚོས་དཀའ་སྡུག་
རྩ་བ་ནས་མྱངས་མ་སོང་ཞེས་ཨུ་ཚུགས་ཀྱང་བྱས་པ་རེད། ཁོས་༼ང་གླེན་པ་མ་
རེད་པ་༽ཞེས་བརྗོད་པ་རེད།
འཛམ་གླིང་དམག་ཆེན་གཉིས་པའི་རྗེས་སུ་བཅུ་ཕྲག་འགའི་རིང་ལ་མངོན་
གསལ་ཅན་གྱི་རོ་སན་ཏྲེ་སེའི་ངོ་རྒོལ་དང༌། དེའི་ཤུགས་རྐྱེན་དག་མ་ཤེས་པའམ།
དོ་སྣང་མ་བྱུང་བ་རེད། ཧིཊ་ལར་ལ་ངོ་རྒོལ་བྱས་ཏེ་དེའི་སྐོར་ཤོད་རྒྱུར་གསོན་པོར་
སྡོད་རྒྱུ་ཡོང་གི་མ་རེད་ཅེས་ཚང་མས་བརྗོད་པའི་ཁོར་ཡུག་གཅིག་གི་ནང་དུ་གོང་
གསལ་གནས་ཚུལ་བསམ་བློར་འཁོར་རྒྱུ་ཡང་ཆེས་དཀའ་བ་ཞིག་རེད།
འོན་ཀྱང་རོ་སན་ཏྲེ་སེའི་བུད་མེད་ཚོས་གནས་སྟངས་དེ་བདེན་པ་ཆ་ཚང་
མིན་པའི་ར་སྤྲོད་བྱས་པ་རེད། ཉེ་བའི་མི་ལོ་འདི་དག་གི་ནང་དུ་ཁོང་ཚོར་སྔོན་ཆད་
བྱུང་མྱོང་མེད་པའི་མང་ཚོགས་ཀྱི་གུས་བཀུར་ཐོབ་པ་རེད། ཕྱི་ལོ་༢༠༠༣ ལོར་
འཇར་མན་གྱི་གློག་བརྙན་བཟོ་མཁན། མར་གྷ་རེ་ཐེ། ཝོན། ཏྲོ་ཊ་ཡིས་རྩི་མེད་
ཀྱི་ལོ་རྒྱུས་དེ་༼རོ་སན་ཏྲེ་སེ་༽ ཞེས་པའི་གློག་བརྙན་ཞིག་ཏུ་བཟོས་པ་རེད།
དེ་བཞིན་ངོ་རྒོལ་གྱི་ལོ་རྒྱུས་དེ་ད་ཆ་འཇར་མན་ལོ་རྒྱུས་སློབ་ཚན་གྱི་ཁོངས་སུ་ཡང་
བཅུག་ཡོད། དེ་ནི་དཀའ་ངལ་གྱི་གནས་སྟངས་ཆེས་སྡུག་ཤོས་ཀྱི་ནང་དུའང་འཚེ་
བ་སྤངས་པའི་འགོག་རྒོལ་གྱིས་དམིགས་ཡུལ་གང་ཞིག་འགྲུབ་ཐུབ་ཀྱི་ཡོད་པའི་
བསླབ་བྱ་སྟོན་ཆེད་དུ་བཟོས་པ་རེད། སློབ་ཕྲུག་ཚོས་༼གལ་ཏེ་བུད་མེད་བརྒྱ་ཕྲག་
ཁ་ཤས་ཤིག་མིན་པར་མི་གྲངས་ས་ཡ་མང་པོས་གདུག་རྩུབ་ཅན་གྱི་སྲིད་སྐྱོང་བ་དེར
ཁ་གཏད་གཅོག་རྒྱུའི་ཐག་གཅོད་བྱས་ཡོད་ན་གང་བྱུང་ཡོད་དམ། བྱུང་རབས་ལ་
འགྱུར་བ་དེ་མིན་གང་བྱུང་ཡོད་དམ།༽ ཞེས་དྲི་བ་གཏོང་བའི་སྐུལ་མ་བྱས་ཡོད།
མཉམ་འདུས་སྲོག་སྐྱོབ།
འཛམ་གླིང་དམག་ཆེན་གཉིས་པའི་སྐབས་ན་ཛིས་བཙན་བཟུང་བྱས་པའི་ཡོ་རོབ་
ཁྱོན་ཡོངས་སུ་སྐྱེ་བོ་སྒེར་གྱི་དཔའ་རྟགས་ལྡན་པའི་བྱེད་ལས་གྲངས་ལས་འདས་
པ་བྱུང༌། ཡིན་ན་ཡང་ས་གནས་འགའ་ཞིག་ཏུ་བློ་ཁོག་དེ་གང་ཟག་སྒེར་པ་ཙམ་
མ་ཡིན། གྲོང་སྡེ་ཡོངས་རྫོགས་ཀྱིས་རྒྱུས་མེད་ཀྱི་མི་ཚོའི་སྲོག་སྐྱོབ་པའི་ཆེད་དུ་
རང་ཉིད་ཀྱི་སྲོག་དང་བསྡོས་ཏེ་རང་རང་གི་ཇུའུའི་ཁྱིམ་མཚེས་དང་བློ་མཐུན་ཚོར་
གདུང་སེམས་མཉམ་སྐྱེད་བྱེད་པར་ལངས་པ་རེད།
བྷལ་གྷེ་རིཡའི་ནང་དུ་ཇུའུ་ཁྲི་ཕྲག་དུ་མ་སྲོག་ལས་ཐར་བ་རེད། གང་ཡིན་
ཟེར་ན་བྷལ་གྷེ་རིཡ་པ་ཚོས་ཨུ་ཚུགས་ཀྱིས་ནཱ་ཛིའི་བཀའ་ཁྱབ་ལ་མ་རྩིས་པ་རེད།
ནཱ་ཛིའི་མཉམ་དུ་མཐུན་སྡེབ་ཡོད་པའི་བྷལ་གྷེ་རི་ཡའི་སྲིད་གཞུང་གིས་ཇུའུ་ཚོ་
གསོད་རྒྱུའི་ཆེད་དུ་ཕྱིར་འབུད་བྱེད་དགོས་པའི་འཇར་མན་གྱི་དགོས་འདུན་དེར་དྭང་
ལེན་བྱས་པ་རེད། འོན་ཀྱང་བྷལ་གྷེ་རི་ཡ་པ་མང་པོས་དགག་བྱ་བྱས་ཙང་ཕྱིར་འབུད་
དེ་དག་ནམ་ཡང་བྱུང་ཡོད་པ་མ་རེད།
ཕྱི་ལོ་༡༩༤༣ ལོར་འཛིན་བཟུང་བྱེད་རྒྱུའི་འཆར་གཞི་བཏིང་བ་དང་།
ཕྱིར་འབུད་བྱེད་རྒྱུའི་མེ་འཁོར་གྱི་དུས་ཚོད་ཀྱང་གཏན་འཁེལ་བྱས། འོན་ཀྱང་གྲོས་
ཚོགས་ཀྱི་ཚོགས་མི་མང་པོས་འཆར་གཞི་དེར་ངོ་རྒོལ་བྱས་ཏེ་ས་རྟགས་སྦྱར་མའི་
སྙན་ཞུ་ཕུལ་བ་རེད། དཔེར་ན། སྙན་ཞུ་གོ་སྒྲིག་བྱེད་མཁན་ཌི་མི་ཊར། པེ་ཤཝ་
གྱིས་༼ང་ཚོར་གོ་རྟོག་རབ་རིབ་ཙམ་ལས་མེད་པ་གང་ཞིག་ལ་ད་ཆ་ཚོད་དཔག་བྱེད་
རྒྱུ་འགོ་ཚུགས་པའི་ལས་སྐལ་ཞིག་མྱོང་བར་ཇུའུ་ཚོ་ཕྱིར་འབུད་བྱེད་རྩིས་རེད།༽
ཅེས་ཕྱིས་སུ་བྲིས།
ཧེན་ན། ཨརཎཌ། ལ་༼བྱ་བ་ངན་པའི་ཐུན་མོང་གནས་བབ་༽ ཞེས་
པའི་བརྗོད་ཚིག་གསར་རྩོམ་གྱི་རྒྱུ་བྱེད་མཁན་དང༌། ཕྱིར་འབུད་བྱེད་སའི་མེ་འཁོར་
གྱི་དུས་ཚོད་བཟོ་མཁན་གཙོ་བོ། ཨེཌོཝ། ཨེཁ་མན་གྱིས་བྷལ་གྷེ་རི་ཡའི་ནང་
གི་ཇུའུ་ཚོ་ཕྱིར་འབུད་བྱེད་དགོས་པའི་དགོས་འདུན་མུ་མཐུད་བྱས་པ་རེད། སྲིད་
གཞུང་གིས་ནཱ་ཛིས་ཅི་གསུང་བཀའ་བསྒྲུབ་ཞུ་བར་མོས་པ་ཡོད། འོན་ཀྱང་བྷལ་
གྷེ་རི་ཡའི་མི་སྡེ་དཀྱུས་མ་ཚོས་དེ་ལྟར་བྱེད་ཀྱི་མིན་ཟེར་བའི་ལམ་ཞིག་རྙེད་པ་རེད།
ཡེ་ཤུའི་ལྷ་ཁང་གི་མགོ་ཁྲིད་ཚོས་ལྷ་ཁང་དང་དགོན་པ་ཁག་སྐྱབས་བཅོལ་བ་སྡོད་
གནས་སུ་སྤྲད་པ་དང༌། གལ་ཏེ་དགོས་མཁོ་བྱུང་ན་ཁོང་ཚོས་མེ་འཁོར་ལྕགས་ལམ་
གྱི་སྟེང་དུ་ཉལ་རྒྱུ་ཡིན་པའི་སྡིག་ར་བསྐུལ་བ་རེད།
བྷལ་གྷེ་རི་ཡ་པ་ཚོས་ཁོང་ཚོའི་ནཱ་ཛིའི་མཐུན་སྡེབ་པ་ཚོར་འཆར་གཞི་མི་
འདྲ་གཉིས་རྒྱ་ཅོག་གི་སྟེང་དུ་བཞག་པ་རེད། འཆར་གཞི་ཀ་པ་དེའི་ནང་དུ་རྒྱལ་
ནང་གི་བདེ་འཇགས་རྒྱུ་མཚན་དུ་བྱས་ཏེ་བྷལ་གྷེ་རི་ཡའི་ཇུའུ་ཚང་མ་འཇར་མན་གྱི་
ཤར་ཕྱོགས་ཁུལ་དུ་ཕྱིར་འབུད་གཏོང་རྒྱུའམ། ཚིག་གཞན་གྱིས་བརྗོད་ན་སྲོག་ཐོག་
གཏོང་རྒྱུ་ངེས་པ་རེད། གལ་ཏེ་གོང་འཁོད་འཆར་གཞི་དེ་ལག་བསྟར་མ་ཐུབ་ཚེ།
དེ་ལས་ཕྲན་བུ་བཟང་བའི་འཆར་གཞི་ཁ་པ་ཞིག་ཡོད། དེ་ནི་བྷལ་གྷེ་རི་ཡའི་རྒྱལ་
ས་སོ་ཕི་ཡའི་ནང་གི་ཇུའུ་སྟོང་ཕྲག་མང་པོ་དེ་དག་ཞིང་ཆེན་ཁག་གི་ནང་དུ་ཉེན་
གཡོལ་དུ་གནས་སྤོ་བྱེད་དགོས་པ་དེ་རེད།
ཨེཁ་མན་དང་ཁོ་པའི་ལས་རོགས་ཚོ་ལ་འཆར་གཞི་ཀ་པ་ལག་བསྟར་བྱེད་
རྒྱུ་དེ་ཡོང་མི་ཐུབ་པ་ཞིག་ཆགས་པ་རེད། དེས་ན་གནས་སྤོ་ཙམ་བྱེད་པའི་འཆར་
གཞི་ཁ་དེ་ལག་བསྟར་དགོས་པའི་བཀའ་བཏང༌། འོན་ཀྱང་དེ་ལའང་ངོ་རྒོལ་བྱུང་བ་
རེད། ཕྱི་ལོ་༡༩༤༣ ཟླ་༥ ཚེས་༢༤ ཉིན་མོ་དེ་བྷལ་གྷེ་རི་ཡའི་རྒྱལ་ཡོངས་གུང་
གསེང་གི་ཉིན་མོ་དང་བསྟུན་ཏེ། སོ་ཕི་ཡའི་ནང་གི་ཇུའུ་མི་རིགས་ལ་སྡང་ཟུགས་
བྱེད་པའི་སྲིད་བྱུས་དེའི་ཐད་དུ་མང་ཚོགས་ཀྱི་ངོ་རྒོལ་བྱུང་བ་རེད། བྷལ་གྷེ་རི་ཡའི
ཡེ་ཤུའི་ཆོས་ལུགས་ཀྱི་མགོ་གཙོ་མེ་ཊོ་པོ་ལི་ཊན། སིཊེ ཕེ། ཡིས་རྒྱལ་ནང་གི་
ཇུའུའི་ཆོས་དཔོན་གཙོ་བོ་དེ་རྐང་བཙུགས་ཏེ་རང་ནང་དུ་གདན་འདྲེན་ཞུས་པ་རེད།
༼བཟང་ཕྱོགས་ཀྱི་སྙི་གནས་༽ ཞེས་པའི་ནང་དུ་ཊིཝིཊན། ཏོཌོ་རོཝ་གྱིས་ཡེ་
ཤུའི་ཆོས་དཔོན་ཚོས་རྒྱལ་ནང་གི་ཇུའུ་ཚོ་སྲུང་སྐྱོབ་བྱེད་དགོས་པའི་སྐོར་ལ་བྷལ་
གྷེ་རི་ཡའི་རྒྱལ་པོར་བཏང་བའི་ཏར་འཕྲིན་ངམ་ནག་དེ་ལུང་འདྲེན་བྱས་གསལ་
ལ། ༼ཁྱེད་རང་གིས་ཐབས་ལམ་གང་གནང་པ་དེ་ག་རང་ཁྱེད་རང་ལ་ཡོང་གི་རེད།
ཀ་ཡེ་བྷོ་རིས། དཀོན་མཆོག་གིས་ལྷ་ཡུལ་ནས་ཁྱེད་རང་གི་བྱེད་ལས་ལ་གཟིགས་
ཀྱི་ཡོད་པ་དེ་མཁྱེན་པར་མཛོད།༽ ཅེས་བྲིས་ཡོད།
མཐའ་མ་དེར་ནཱ་ཛིའི་བྷལ་གྷེ་རི་ཡའི་མཐུན་སྡེབ་ཚོས་བྷར་ལིན་ལ་ཇུའུ་
ཕྱིར་འབུད་བྱེད་རྒྱུ་དེ་རྒྱལ་ནང་དང་རྒྱལ་སྤྱི་གཉིས་ཀའི་ནང་དུ་༼སྲིད་དོན་གྱི་རིན་
འབབ་ཧ་ཅང་ཆེན་པོ་སྤྲོད་དགོས་པ་༽ ཆགས་རྒྱུ་ཡིན་པའི་འགྲེལ་བཤད་མ་བརྒྱབ་
མཐུ་མེད་ཆགས་པ་རེད། མི་འདོད་བཞིན་དུ་དང་ཡ་མཚར་བའི་སྒོ་ནས་ནཱ་ཛི་ཚོས་
མོས་མཐུན་བྱས་པ་རེད། བྷེལ་གྷེ་རི་ཡའི་ནང་གི་ཧིཊ་ལར་གྱི་གཞུང་ཚབ་དེས་བྷར་
ལིན་ལ་༼ཁེ་ས་ངས་སྲིད་བློན་མཇལ་འཕྲད་སྐབས་སུ་ད་ལྟའི་དས་ཚོད་འདིར་ཕྱིར་
འབུད་བྱེད་དགོས་པའི་ཨུ་ཚུགས་བྱེད་རྒྱུ་དེར་རྒྱུ་མཚན་གང་མེད་པ་ཤེས་བྱུང༌།༽
ཞེས་བརྗོད་པ་རེད། ལོ་དེ་གའི་ལོ་མཇུག་ཏུ་ཇུའུ་ཚོ་རྒྱལ་སར་ཡོད་པའི་རང་རང་
གི་ནང་དུ་ཕྱིར་ལོག་ཆོག་པའི་ཆོག་མཆན་སྤྲད་པ་རེད། སུ་ཡང་ཕྱིར་འབུད་བྱས་
མེད།
ཁུ་སིམ་པའི་མཉམ་འདུས་ཀྱི་རྩི་མེད་དེའི་འབྲས་བུར་ཁྱོན་བསྡོམས་མི་
གྲངས་༤༨༠༠༠ ཧ་ལམ་བྷལ་གྷེ་རི་ཡ་ལྟེ་བའི་ནང་གི་ཇུའུ་ཡོངས་རྫོགས་སྲོག་
བསྐྱབས་པ་རེད།
ལི། ཅམ་བྷོན་གྱི་མི་འབོར་ཡོངས་རྫོགས་དང་གཡས་གཡོན་གྲོང་གསེབ་པ་ཚོའི་
བཀའ་དྲིན་ལ་བརྟེན་ནས། ཕ་རན་སིའི་ནང་གི་ལི། ཅམ་བྷོན་སུར་ལིག་ནོན་གྲོང་
གསེབ་ནང་གི་ཇུའུ་སྟོང་ཕྲག་ལ་བདེ་བའི་གནས་ཤིག་ཐོབ་པ་རེད།
འགོག་རྒོལ་གྱི་སྙིང་ལྟ་བུ་དེ་ས་གནས་ཀྱི་ཆོས་དཔོན་ཨན་ཌེ། ཏྲོཁ་མེ་
རེད། ཕྱི་ལོ་༡༩༤༢ ཟླ་༧ ནང་པེ་རིས་ནས་མང་ཚོགས་ཀྱི་ངོ་རྒོལ་མེད་པར་ཇུའུ་
ཁྲི་ཕྲག་འཛིན་བཟུང་བྱས་ཏེ་ཕྱིར་འབུད་བྱས་སྐབས། ཏྲོཁ་མེ་ཡིས་ཕ་རན་སིའི་ཡེ་
ཤུའི་ཆོས་ལུགས་མགོ་ཁྲིད་ཚོས་ནོར་འཁྲུལ་ཡིན་སྐོར་བརྗོད་དོན་ལ། ༼ཡེ་ཤུའི་
ཆོས་སྡེ་ཁག་གིས་རང་རང་གི་སྡར་མའི་ངང་ཚུལ་བཟུང་བ་དེར་དཔུས་མོ་སར་
བཙུགས་ཏེ་དཀོན་མཆོག་ལ་དགོངས་དག་ཞུ་དགོས་༽ ཞེས་བརྗོད་པ་རེད།
ཕི་ལིཔ། ཧེ་ལིའི་༼ཉེས་མེད་ཀྱི་སྲོག་འཕྲོག་དགོས་བྱུང་ན་༽ ཞེས་པ་
དང༌། པེ་རི། སཝེཇ་ཡི་དངོས་བཀོད་གློག་བརྙན་༼སྙིང་སྟོབས་ཀྱི་ཆོ་མཚོན་༽
ཞེས་པའི་ནང་དུ་འགྲེལ་བརྗོད་བྱས་པ་ལྟར་ཏྲོཁ་མེ་དང་ཁོའི་ནང་མི་གཅིག་པུ་མ་
རེད། ཁོས་ལི། ཅམ་བྷོན་གྱི་ནང་དང་གཡས་གཡོན་གྱི་ཡེ་ཤུའི་ལྷ་ཁང་བཅུ་སུམ་
གྱི་མགོ་ཁྲིད་དང་ཁོང་ཚོའི་སློབ་མ་ཚོའི་མཉམ་དུ་ལས་ཀ་བྱས་པ་རེད། གྲོང་གསེབ་
པ་ཚོས་ངོ་སྤྲོད་ལག་འཁྱེར་གྱི་ཡིག་ཆ་དང་། ཟ་འབྲུའི་ལག་འཁྱེར་རྫུན་བཟོ་བྱས་པ་
དང༌། ཕྲུ་གུ་ཚོར་ཤེས་ཡོན་སྤྲོད་པ། དེ་བཞིན་བདེ་འཇགས་ཀྱི་ཆེད་དུ་མི་མང་པོ་
ཁྱིམ་མཚེས་རྒྱལ་ཁབ་སུ་ཛར་ལེཎཌ་རུ་བཏང་བ་བཅས་བྱས་པ་རེད།
འདི་ལྟར་བྱས་ཏེ་མི་སྟོང་ཕྲག་ལྔའི་ཚེ་སྲོག་བསྐྱབས་པ་རེད། གྲོང་གསེབ་
པ་ཚོས་འདི་དག་ངོ་གསོ་བྱེད་འོས་པར་རྩིས་མེད། ཏྲོཁ་མེ་ཡི་གཟའ་ཟླ་མག་ཌ་
ཡིས་ལོ་དུ་མའི་རྗེས་སུ་༼ཇི་འདྲ་བྱས་ཏེ་ང་ཚོ་ཡག་པོ་རེད་ཟེར་གྱི་ཡིན་ནམ།
ང་ཚོས་གང་བྱེད་དགོས་པ་དེ་བྱས་པ་རེད།༽ ཅེས་བརྗོད།
ཕྱི་ལོ་༡༩༤༣ གྱི་ཟླ་༩ པར་ནཱ་ཛི་ཚོས་ཌན་མརྒ་གི་ཇུའུ་ཚང་མ་ངལ་
རྩོལ་བསྒྱུར་བཀོད་ཁང་དུ་བཏང་སྟེ་གསོད་རྒྱུར་ཕྱིར་འབུད་ཀྱི་གྲ་སྒྲིག་བྱས་པ་རེད།
འོན་ཀྱང་འཇར་མན་གྱི་ཕྱི་འབྲེལ་ཐབས་བྱུས་པ་དྲན་ཤེས་དང་ལྡན་པ། ཇིཨོརྒ།
ཌཁ་ཝིཛ་གྱིས་ཇུའུའི་ལོ་གསར་རོ་ཤ་ཤ་ནའི་ཉིན་མོ་འཛིན་བཟུང་འགོ་འཛུགས་བྱེད་
རྒྱུའི་འཆར་གཞི་དེ་ཤེས་བཞིན་དུ་གསང་བརྟོལ་བྱས་པ་རེད། ཌཁ་ཝིཛ་བརྒྱུད་ནས་
ཤེས་པའི་གནས་ཚུལ་དེས་གོ་ཆ་གྱོན་ཏེ་ཌན་མརྒ་པ་ཚོས་འགུལ་སྐྱོད་བརྒྱབ་པ་རེད།
དགེ་རྒན་ཚོས་འཛིན་གྲྭའི་ནང་ནས་སློབ་ཕྲུག་ཚོ་སྐད་བཏང་སྟེ། ནང་དུ་
ལོག་སྟེ་སོ་སོའི་ཆ་དངོས་བསྡུ་གསོག་རྒྱག་དགོས་པའི་སློབ་སྟོན་བྱས། ནཱ་ཛི་ཚོ་
ཇུའུའི་དེབ་སྐྱེལ་བྱས་པའི་ཁ་བྱང་དེར་སྒོ་བརྡུང་བར་ཡོང་སྐབས་ནང་དུ་སུ་ཡང་མེད་
པར་བཟོ་བའི་ཆེད་གྲོགས་པོ་དང་རྒྱུས་མེད་ཚོས་ཀྱང་སྡོད་གནས་གཞན་གོ་སྒྲིག་དང་
གནས་ཚང་གཡར། རྒན་གཞོན་མང་པོ་ཞིག་གིས་མིང་རྫུན་མ་བཤད་དེ་ན་ཚ་རྫུན་མ་
དེ་འདྲ་ཡོད་ཚུལ་གྱིས་སྨན་ཁང་དུ་ཉལ་བར་ཕྱིན། གཞན་དག་ཚོས་ཞུགས་འབུལ་
ལ་ཡོང་བའི་ཟོལ་བྱས་ཏེ་ལྷ་ཁང་དུ་སླེབས། ཇི་ལྟར་ཨེམི། ཝར་ནར་གྱིས་༼སྤྱོད་
བཟང་གི་ལྐོག་སྒྱུ་༽ ཞེས་པའི་ནང་འགྲེལ་བརྗོད་བྱས་པ་བཞིན། སྐབས་རེ་མི་
གྲངས་བརྒྱ་ཕྲག་བརྒལ་བའི་༼ མྱ་ངན་ཞུ་མཁན་༽ ཚོས་ཀོ་པན་ཧེ་གྷན་ནས་དལ་
འགྲོའི་བརྗིད་ཉམས་དང་བཅས་ཏེ་ཚེ་སྲོག་སྐྱོབ་པའི་ཞུགས་འབུལ་རྒྱ་ཆེའི་ཚུལ་
དུ་ཐོན་པ་རེད། ནང་མི་འགའ་ཤས་ལུང་སྟོང་གི་མཚོ་འགྲམ་དུ་འོར་འདྲེན་བྱས།
དེ་ནས་མཚན་ལ་ཀོ་གྲུས་བླངས་ཏེ་ཉེན་ཁ་མེད་སའི་གནས་སུ་བསྐྱེལ། གཞན་དག་
ཚོས་ཉིན་ལ་བྲོས་རྒྱུའི་གོ་སྒྲིག་བྱས། ནང་མི་འགའ་ཤས་ཀྱིས་ཀོ་པན་ཧེ་གྷན་ནང་
དུ་༼གྲུ་ཁའི་བསྐོར་བསྐྱོད་༽ ཅེས་ཁྱབ་བསྒྲགས་བྱས་པའི་ཀོ་གྲུའི་ནང་དུ་འཛུལ།
དམིགས་བསལ་ཅན་གྱི་གྲུ་ཁའི་བསྐོར་བསྐྱོད་འདི་དག་གིས་དུས་རྒྱུན་ཡུལ་བསྐོར་
སྤྲོ་འཆམ་པ་འགྲོ་སའི་ས་ཆར་གཡོལ་ཏེ། དེའི་ཚབ་ཏུ་འགྲུལ་པ་ཚོ་སྒུག་བསྡད་
པའི་ཉ་འཛིན་ཀོ་གྲུའི་ནང་དུ་བསྐྱེལ། ནང་མི་དེ་ཚོ་གྲུའི་ནང་དང༌། ཏིར་པཱལ་གྱི་
འོག ཕྱ་རའི་རྒྱབ། སོག་མའི་ནང་བཅས་སུ་ཡིབ་བཅུག་སྟེ་དམག་ཐག་མ་ཆོད་ཀྱི་
བར་དུ་ངང་སྒུག་བྱེད་པར་བར་གནས་རྒྱལ་ཁབ་སུཝི་ཌན་དུ་འོར་འདྲེན་བྱས་པ་རེད།
ཌཁ་ཝིཛ་གྱི་སྔོན་བརྡ་དང༌། ཌན་མརྒ་པ་ཚོས་གདུང་སེམས་མཉམ་སྐྱེད་
བྱས་པ་ལ་བརྟེན་ནས་ཌན་མརྒ་ནང་གི་ཇུའུ་སྟོང་ཕྲག་བདུན་བཅུ་ནས་བརྒྱ་ཆ་དགུ་
བཅུ་གོ་དགུ་སྲོག་ཉེན་ལས་ཐར་བ་རེད།
ཉེན་ཆེ་བའི་འཚེ་མེད་ཞི་བ།
འཚེ་བ་སྤངས་པའི་འགོག་རྒོལ་གྱི་དཔེ་མཚོན་སྙན་གྲགས་ཆེ་ཤོས་དེ་ཕཕལ་ཆེར་
མེས་པོ་དམ་པ་གྷན་དྷི་རེད། ཁོང་གི་སྐུ་ཚེའི་དྲན་རྟེན་གྱི་ཆེད་དུ་དེབ་ཉི་ཤུ་ལྷག་
དང༌། ཧོལི་ཝུཌ་གྱི་གློག་བརྙན། དེ་བཞིན་ལྷ་མོའི་འཁྲབ་སྟོན་ཞིག་ཀྱང་ཡོད།
དབྱིན་ཇིའི་ཚྭ་ཁྲལ་ལ་རྩི་མེད་བྱས་ཏེ་ཉི་མ་ཉི་ཤུ་རྩ་བཞིའི་རིང་ལ་གོམ་བགྲོད་ཀྱིས།
རྒྱ་མཚོའི་མཐའ་ནས་ཚང་མའི་མདུན་དུ་ཚྭ་སྦར་མོ་གང་བཞེས་མཁན་རྐང་རྗེན་གྱི་
ཁྲིམས་རྩོད་པ་དང༌། འགོག་རྒོལ་བ་དེའི་ལོ་རྒྱུས་ནི་དངོས་གནས་ཁྱད་དུ་འཕགས་
པ་ཞིག་རེད།
གྷན་དྷིའི་མཛད་རྗེས་རྣམས་ནི་ཡང་དག་པར་སློབ་དེབ་ཀྱི་ནང་དུ་བཀོད་
ཡོད། ང་ཚོས་དྲན་གསོ་ཉུང་བ་བྱེད་ས་དེ་ནི་དབྱིན་ཇིའི་རྒྱལ་ཁམས་ཀྱི་ཐད་དུ་
འཐབ་རྩོད་ཆེད་གྷན་དྷིའི་གྲོགས་པོ་ཉེ་ཤོས་དང་ཕྱོགས་གཏོགས་པ་པ་ཐན། ༼པཥ་
ཏུན་༽ གྱི་མགོ་ཁྲིད་ཨཕ་ཌུལ། གྷ་ཕར། ཁཱན། རེད། འོན་ཀྱང་སྐབས་དེ་དུས་
བྱང་ནུབ་ཀྱི་རྒྱ་གར་དང༌། དེང་སང་པྰ་ཀིས་ཐན་ཡིན་པའི་མི་སེར་སྤེལ་ཡུལ་གྱི་
འཚེ་བའི་ཐད་དུ་ཁཱན་གྱིས་གདོང་ལེན་བྱས་པའི་མཛད་རྗེས་རྣམས་ཀྱང་ཕྱོགས་འགའ་
ཞིག་ནས་བལྟས་ན་དེ་མཚུངས་ཁྱད་དུ་འཕགས་པ་རེད།
ཁཱན་གྱིས་༼ངས་ཁྱེད་ཚོར་ཉེན་རྟོག་པ་དང་དམག་མིས་བཟོད་མི་ཕོད་
པའི་གོ་མཚོན་དེ་འདྲ་ཞིག་སྤྲོད་ཀྱི་ཡིན། གོ་མཚོན་དེ་ནི་བཟོད་པ་དང་བཟང་སྤྱོད་
རེད།༽ ཅེས་རྗེས་འཇུག་པ་ཚོར་གསུངས་པ་རེད། བྷད་ཤ། ཁཱན་ནམ་འབྲུ་དོན་
དུ་༼ ཁཱན་གྱི་རྒྱལ་པོ་༽ ཞེས་པ་དེས་དཀོན་མཆོག་གི་ཞབས་ཞུ་བ་སྟོབས་ཆེན་ཁྲི་
ལྔ་ཡོད་པའི་ཡ་མཚར་ལ་སྟོབས་ཤུགས་ཆེ་བའི་འཚེ་བ་སྤངས་པའི་པ་ཐན་གྱི་དམག་
དཔུང་ཞིག་བཙུགས་པ་རེད།
ཁཱན་གྱི་པ་ཐན་དཔུང་དམག་གིས་འཚེ་བ་སྤངས་པའི་ལས་འགུལ་ལ་
བྱས་པའི་ཆོད་སེམས་དེར་གྷན་དྷི་ཡང་ཧང་སངས་པ་རེད། ཁཱན་གྱི་རྣམ་ཐར་འབྲི་
བ་པོ་ཨེཀ་ནཐ། ཨཻས་ཝ་རན་གྱིས་གྷན་དྷི་ལུང་འདྲེན་བྱས་པར་༼ལུག་དང་བྱ་
མོ་གསོད་པ་ནང་བཞིན་མི་གཅིག་གསོད་པ་ལ་ཡ་ང་དང་བག་ཚ་མི་བྱེད་མཁན་
གྱི་མི་དེ་ཚོས་མི་གཅིག་གི་ཁ་ལ་ཉན་ཏེ་རང་རང་གི་གོ་མཚོན་རྩིས་སྤྲོད་བྱས་ཏེ།
འཚེ་བ་སྤངས་པའི་གོ་མཚོན་དེ་དེ་ལས་ཁྱད་དུ་འཕགས་པ་ཞིག་ལ་ངོས་ལེན་བྱས་པ་
དེ་ཧ་ལམ་ལྷ་སྒྲུང་ལྟ་བུ་ཞིག་རེད།༽ འོན་ཀྱང་གྷན་དྷིས་༼བྷད་ཤ་ཁཱན་གྱི་བཀའ་
ལ་ཚང་མས་ཐེ་ཚོམ་མེད་པར་ཉན་གྱི་ཡོད། ཁོང་གི་འཚེ་བ་སྤངས་པའི་ཉམས་ལེན་
དེ་ཁ་ཙམ་མ་རེད། ཁོང་གི་སྙིང་ཁམས་ཡོངས་རྫོགས་དེའི་ནང་དུ་ཡོད།༽ ཅེས་
དེ་དངོས་འབྲེལ་ཡིན་པའི་མཇུག་བསྡོམས་སྐྱོན་པ་རེད།
ཁཱན་རང་ཉིད་པ་ཐན་ཁ་ཆེ་ཚོས་འཚེ་བ་སྤངས་པའི་ལས་ལ་འཇུག་པ་དེར་
ཡ་མཚར་རེད་ཅེས་བརྗོད་མཁན་ཚོར་བཟོད་སྒོམ་བྱས་མེད། ཁོང་གིས་༼འཚེ་བ་
སྤངས་པ་དེ་ཆོས་ལུགས་གསར་པ་ཞིག་མ་རེད། དེ་ནི་མི་ལོ་༡༤༠༠ གོང་དུ་ཁ་
ཆེའི་སྟོན་པས་ཉམས་ལེན་བྱས་པ་རེད།༽ ཅེས་གསལ་བཤད་གནང་།
གྷན་དྷིའི་རྗེས་འཇུག་པ་ཚོ་ལ་བྱུང་བ་ནང་བཞིན། ཆོད་སེམས་བརྟན་པའི་
འཚེ་བ་སྤངས་པའི་དཀོན་མཆོག་གི་ཞབས་ཞུ་བ་ཚོས་དབང་སྒྱུར་པའི་འཚེ་བའི་བྱེད་
ལས་ལས་རང་ཉིད་སྲུང་སྐྱོབ་ཐུབ་མེད། ཕྱི་ལོ་༡༩༣༠ ལོར་ཁཱན་འཛིན་བཟུང་བྱས་
པ་དེས་པེ་ཤ་ཝར་གྲོང་ཁྱེར་གྱི་ནང་དུ་ཞི་བའི་ངོ་རྒོལ་རྒྱ་ཆེ་ཞིག་གི་རྒྱུ་བྱས་པ་རེད།
ཞི་བའི་ངོ་རྒོལ་དེར་འཚེ་བ་ཅན་གྱི་དྲག་གནོན་བྱུང༌། མི་སེར་སྤེལ་བའི་ལམ་
ལུགས་ཀྱི་དམག་དཔུང་གིས་མེ་མདའ་བརྒྱབ་སྟེ་མི་གྲངས་ཉིས་བརྒྱ་ལྷག་བསད་པ་
རེད། མེ་མདའ་རྒྱག་གི་མིན་ཟེར་མཁན་གྱི་དམག་མི་ཚོ་བཙོན་དུ་བཅུག་པ་རེད།
ཁཱན་གྱིས་༼དབྱིན་ཇིས་པ་ཐན་གྱི་ཐོག་ཏུ་འཇིགས་སུ་རུང་བའི་བྱེད་སྒོ་
སྤེལ་བ་དེའི་དམིགས་ཡུལ་གཅིག་ཁོ་ན་སྟེ། པ་ཐན་ཚོ་འཚེ་བའི་ལས་ལ་འཇུག་
པར་འདྲོགས་སྒོ་སློང་རྒྱུ་དེ་རེད།༽ ཅེས་ཡིད་ཆེས་གནང་པ་རེད། མཐའ་མ་
དེར་མི་སེར་སྤེལ་བའི་དབང་སྒྱུར་པ་ཚོས་རང་གི་དབང་ཆ་རྩིས་སྤྲོད་བྱེད་དགོས་པ་
བཟོས་པ་རེད།
ཤུགས་རྐྱེན་ཆེ་ལ་ཡང་ཡང་བཙོན་དུ་ཚུད་པའི་ཁཱན་ཁོང་རང་བཙན་རྗེས་
ཀྱི་པཱ་ཀིས་ཐན་གྱི་དབང་སྒྱུར་པ་ཚོ་དང་ཡང་མཐུན་པོ་མ་བྱུང་བ་རེད། ཁོང་དགུང་
གྲངས་༩༨ ཐོག་ཕྱི་ལོ་༡༩༨༨ ལོར་སྐུ་ཞིང་ལ་མ་གཤེགས་ཀྱི་བར་དུ་རང་ཉིད་ཀྱི་
འཚེ་བ་སྤངས་པའི་ལྟ་གྲུབ་ཀྱི་རྒྱ་ལས་མ་འདས་པར་བཞུགས་པ་རེད། ཨཕ་གྷ་ནིས་
ཐན་ནང་ཁོང་གི་ཞུགས་འབུལ་ཆེད་དུ་མི་ཁྲི་ཚོ་མང་པོས་ཁེ་བྷར་ལ་བརྒལ་ཏེ་ཁོང་
གི་སྐུ་པུར་དང་ལྷན་དུ་བཅར་བ་རེད།
ཁོང་ཚོས་དཀའ་ངལ་སངས་པ་རེད།
མི་ཞིག་གིས་རང་གི་གྲུབ་མཐའི་ཆེད་དུ་ལངས་པའམ། ཡང་ན་གཞན་གྱི་དཀའ་
སྡུག་སེལ་ཕྱིར་ལས་འགུལ་སྤེལ་བ། ཡང་ན་དྲང་བདེན་མ་ཡིན་པའི་ཐད་དུ་འཐབ་
རྩོད་སོགས་ཐེངས་རེ་བྱེད་པའི་སྐབས་སུ་ཁོས་རེ་བའི་ཆུ་གཉེར་ཆུང་ངུ་ཞིག་བསྐྲུན་
ཏེ། ནུས་ཤུགས་དང་བྱེད་ཕོད་པའི་ལྟེ་བ་མི་འདྲ་བ་ས་ཡ་མང་པོ་ནས་གཅིག་ལ་
གཉིས་བརྒྱུད་ཀྱིས། རླབས་ཤུགས་ཤིག་བསྐྲུན་ཏེ་བཙན་གནོན་དང་འགོག་རྒོལ་
གྱི་རྩིགས་པ་མཁྲེགས་ཤོས་རྣམས་གཙང་འཕྱིས་ཐུབ་ཀྱི་ཡོད། རོ་བྷཊ། ཁེ་ནེ་ཌི།
ཕྱི་ལོ་༡༩༦༦ ལོར་ལྷོ་ཨཕ་རི་ཀའི་ནང་གསུང་བཤད་གནང་སྐབས།
༼རོ་ས། པརྐས྄།༽ ཞེས་པའི་མིང་དེ་འཛམ་གླིང་ཁྱོན་ཡོངས་སུ་ཡང་དག་
པའི་སྙན་གྲགས་ཡོད། ཕྱི་ལོ་༡༩༥༥ ཟླ་༡༢ ཚེས་༡ ཉིན་རང་ལོ་བཞི་བཅུ་ཞེ་
གཉིས་ལ་སོན་པའི་འཚེམ་པོ་མ་དེས་ཨ་ལ་བྷ་མའི་མོཎཊ་གྷོམ་རིའི་ནང་དུ་འགྲུལ་
སྐྱེལ་སྣུམ་འཁོར་ཞིག་ལ་འཛུལ་ཏེ་རྐུབ་བཀྱག་སྟེང་དུ་བསྡད་པ་དེ་མི་ས་ཡ་མང་
པོས་ཤེས་ཀྱི་ཡོད། འབབ་ཚུགས་ཁ་ཤས་ཀྱི་རྗེས་སུ་མི་རིགས་དཀར་པོ་ཡིན་པའི་
འགྲུལ་པ་གསུམ་འཛུལ་བ་རེད། མོ་ཊའི་ཁ་ལོ་པ་དེས་མི་རིགས་ནག་པོ་ཡིན་པའི་
འགྲུལ་པ་ཚོར་རང་རང་གི་རྐུབ་བཀྱག་སྟོང་པ་བཟོ་དགོས་པའི་བཀའ་བཏང༌། པརྐ
སྭ་ནི་མོ་ཊའི་རྒྱབ་ཕྱོགས་དཀར་པོ་ཁོ་ནའི་ཆེད་དུ་ཞེས་པའི་མཚམས་རྟགས་ཀྱི་རྒྱབ་
ཀྱི་རྐུབ་བཀྱག་གཅིག་གི་སྟེང་དུ་བསྡད་ཡོད། འོན་ཀྱང་མི་དཀར་པོ་གཅིག་ལ་རྐུབ
བཀྱག་མ་ཐོབ་པ་དང༌། དེ་ནི་ངོས་ལེན་བྱེད་མི་འོས་པ་ཞིག་ལ་རྩིས་པ་རེད། མོ་ཊའི་
ཁ་ལོ་པ་དེས་པརྐས྄་ལ་༼ཁྱེད་རང་ཡར་ལངས་ཀྱི་ཡིན་ནམ།༽ ཞེས་དྲིས་པ་རེད།
མོས་མིན་ལབ་པ་རེད། མོ་ཊའི་ཁ་ལོ་པ་དེས་མོ་འཛིན་བཟུང་བྱེད་རྒྱུའི་སྡིག་ར་
བསྐུལ་བར་དེའི་ལན་དུ་པརྐས྄་ཀྱིས་༼ཁྱེད་རང་གིས་དེ་བྱས་ན་འགྲིགས་ཀྱི་རེད་༽
ཅེས་བརྗོད་པ་རེད།
པརྐས྄་འཛིན་བཟུང་བྱས་པ་དེས་སྤྱི་དམངས་ཐོབ་ཐང་གི་ལས་འགུལ་ནང་
དམིགས་བསལ་བྱེད་སྒོ་སྤེལ་ས་མོཎཊ་གྷོམ་རིའི་ནང་དུ་འགྲུལ་སྐྱོད་སྣུམ་འཁོར་ལ་
ལོ་གཅིག་རིང་ཕྱིར་ལྡོག་བྱུང་བ་རེད། མོའི་ཁ་ཁུ་སིམ་པོའི་རྩི་མེད་ཀྱི་བྱེད་ལས་
དེས་ཨ་མི་རི་ཀའི་གནས་བབ་ལ་འགྱུར་བ་བཏང་བ་རེད། དེང་སང་མོཎཊ་གྷོམ་
རིའི་ནང་དུ་རོ་ས། པརྐས་ཀྱི་འགྲེམས་སྟོན་ཁང་ཞིག་ཡོད།
གྲགས་ཆེན་པོ་ཞེ་དྲགས་མ་བྱུང་བ་དེ་རང་ལོ་བཅོ་ལྔ་ཡིན་པའི་ཁལཨོཌེཌ།
ཁོལ་ཝིན་གྱི་ལོ་རྒྱུས་དེ་རེད། མོཎཊ་གྷོམ་རིའི་ནང་དུ་འགྲུལ་སྐྱོད་སྣུམ་འཁོར་ལ་
བཞོན་ནས་འགྲོ་བའི་སྐབས་སུ། ཁོལ་ཝིན་གྱིས་འགྲུལ་མི་དཀར་པོ་ཞིག་ལ་རང་
གི་རྐུབ་བཀྱག་དེ་མ་སྤྲད་པར་ཞི་བའི་ངོ་རྒོལ་གྱི་གནས་བབ་ཧ་ལམ་གོང་དང་མཚུངས་
པ་ཞིག་བྱས་པར་བརྟེན། མོ་སྣུམ་འཁོར་ལས་ཕབ་སྟེ་འཛིན་བཟུང་བྱས་པ་རེད། མོའི་
ངོ་རྒོལ་དེ་༡༩༥༥ ཟླ་༣ ཚེས་༢ ཉིན། རོ་ས། པརྐས་ཀྱི་ངོ་རྒོལ་ནས་ཟླ་བ་དགུའི་
སྔོན་དུ་བྱུང་བ་རེད།
བཅུ་ཕྲག་འགའི་རྗེས་སུ་ཁོལ་ཝིན་གྱིས་༼ང་ཚོས་འཛིན་གྲྭའི་ནང་དུ་རྩ་
ཁྲིམས་སྦྱོང་བརྡར་བྱས་པ་རེད། ང་ལ་ཐོབ་ཐང་ཡོད་པ་ངས་ཤེས་ཀྱི་ཡོད། ངའི་
བསམ་བློར་ཁ་ལོ་པ་ཞིག་གིས་ལབ་པའམ། ཡང་ན་ང་ཤ་མདོག་ནག་པོ་ཡིན་པའི་རྒྱུ་
མཚན་ཙམ་ལ་བརྟེན་ནས་ངས་ག་རེ་བྱས་ཏེ་ཡར་ལངས་དགོས་རེད་བསམ་བྱུང་༽
ཞེས་ཕྱིར་དྲན་བྱས་པ་རེད།
ཁོལ་ཝིན་ལ་བརྒྱ་ཕྲག་གཅིག་གི་གོང་དུ་ཚེ་གཡོག་ལམ་ལུགས་ཀྱི་ཁ་
གཏད་དུ་འཐབ་རྩོད་བྱེད་མཁན་གྱི་བུད་མེད་ཧེ་རི་ཡཏ། ཏུབ་མན་དང་། སོ་ཇོ་ནར།
ཏྲུཏ་ལྟ་བུའི་སེམས་འགུལ་ཐེབས་པའི་ལོ་རྒྱུས་ཀྱིས་སྐུལ་འདེད་བྱས་པ་རེད། སྣུམ་
འཁོར་གྱི་ཁ་ལོ་པ་དེས་མོའི་རྐུབ་བཀྱག་དེ་བུད་མེད་དཀར་པོ་ཞིག་ལ་སྤྲོད་དགོས་
པའི་བཀའ་གཏོང་སྐབས། མོའི་བསམ་བློའི་ནང་ནས་མི་སྣ་འདི་དག་ཡལ་བར་བཟོ་
མ་ཐུབ་པ་རེད། མོས་༼ཁྱེད་རང་གིས་མཁྱེན་གསལ་ལྟར། ངའི་ཀླད་པ་དེ་གཉའ་
གནོན་མྱངས་པའི་མི་རིགས་ནག་པོའི་ལོ་རྒྱུས་ཀྱིས་ཞེ་དྲགས་ཁེངས་བསྡད་ཡོད།
ང་ལ་སོཇོ་ནར། ཏྲུཏ་ཀྱིས་ཕྱོགས་གཅིག་ནས་གནོན་གྱི་ཡོད་པ་དང༌། ཧེརིཡཏ།
ཏུབ་མན་གྱིས་ཕྱོགས་གཞན་ནས་གནོན་གྱི་ཡོད་པ་དང་འདྲ་བའི་ཚོར་བ་ཞིག་བྱུང༌།
ངས་ཡར་ལངས་ཐུབ་མ་སོང་།༽ ཞེས་ཕྱིས་སུ་བརྗོད་པ་རེད།
ཨ་ལ་བྷ་མ་དབུས་རྫོང་གི་ཁྲིམས་ཁང་དང༌། དེ་རྗེས་ཨ་རིའི་ཆེས་མཐོའི་
ཁྲིམས་ཁང་དུ་རྩོད་པའི་ཁྲིམས་བཤེར་སྐབས་ཀྱི་དཔང་པོ་གཙོ་བོ་གཅིག་ཁོལ་ཝིན་
ཆགས་པ་དང༌། དེ་ནས་བཟུང་སྣུམ་འཁོར་ནང་གི་མི་རིགས་དབྱེ་འབྱེད་དེ་ཁྲིམས་
འགལ་དུ་གྱུར་པ་རེད། ཁོལ་ཝིན་ལ་ཁྲིམས་ཁང་དུ་ངོ་བཅར་བྱེད་རྒྱུ་དེ་ཁག་པོ་བྱུང་
བ་རེད། ༼ཁོལོཌིཌ། ཁོལ་ཝིན། དྲང་བདེན་གྱི་ཕྱོགས་སུ་ཐེངས་གཉིས་༽
ཞེས་པ་དེའི་རྩོམ་པ་པོ། ཕིལིཔ། ཧུསེ་ལ་མོས་༼སྐབས་རེ་ངའི་རྟོག་པར།
ཁོལོཌིཌ། ཁྱོད་རང་ཡེ་ཤུའི་ཆོས་པ་ཞིག་རེད། ཁྱེད་རང་སེང་གེའི་མདུན་དུ་
གཡུགས་རན་པས་ཁྱེད་རང་ལ་གྲོས་ཚོགས་གོང་མའི་ནང་གཏམ་བཤད་གཅིག་བྱེད་
རྒྱུ་ཡོད། ངའི་བློ་ལ་ཁྲིམས་ཁང་དེ་ཁོ་ལོ་སི་ཡོམ་ནང་བཞིན་མཐོང་སྟེ། ང་ལ་
གཏམ་བཤད་མཐའ་མ་དེ་མ་གཏོགས་བྱེད་རྒྱུ་མེད་པས་དེ་གང་ཡག་ཡག་བྱེད་དགོས་
སྙམ་པ་ཞིག་བྱུང་༽ ཞེས་བརྗོད་པ་རེད།
དེ་ལྟར་མོས་བྱས་པ་རེད། ཕྱི་ལོ་༡༩༥༦ ཟླ་༡༡ ཚེས་༡༣ ཉིན་ཨ་
རིའི་ཆེས་མཐོའི་ཁྲིམས་ཁང་ནས་སྣུམ་འཁོར་ནང་གི་དབྱེ་འབྱེད་དེ་ཁྲིམས་འགལ་
ཡིན་པར་དག་ཐེར་བྱས་པ་རེད། གནད་དོན་འདིའི་ནང་དུ་རོ་ས། པརྐས྄་སྒེར་གྱི་
འབྲེལ་བ་གང་ཡང་མེད། མོཎཊ་གྷོམ་རིའི་ཆོས་དཔོན་མཱར་ཊིན། ལུ་ཐར། ཀིང༌།
གཞོན་པས་མོའི་རྩི་མེད་ཀྱི་ལས་འགུལ་དང༌། ཚིག་ཐོ་ཕུལ་བའི་ཐད་ལ་ཁོལ་ཝིན་
ནི་༼བློ་ཁོག་ལྡན་པའི་གཞོན་ནུ་མ་༽ ཞིག་རེད་ཅེས་གསུངས་པ་རེད།
འོན་ཀྱང་ཁོལ་ཝིན་ནི་ལོ་རྒྱུས་ཀྱི་ནང་དུ་དེ་ཙམ་གསལ་གྱི་མེད། མོ་གྲོང་
སྡེ་ནོར་འཕྲུལ་ཅན་གྱི་ཕྱོགས་ནས་རེད། ཕྱིས་སུ་མོས་བཙན་གཡེམ་རེད་ཅེས་བརྗོད་
པ་ལྟར། མོ་ལ་མི་རྒན་ཞིག་གིས་མངལ་ཆགས་སུ་བཅུག་སྟེ་གཉེན་སྒྲིག་མ་བྱས་
པའི་ལོ་ཆུང་ཨ་མར་གྱུར་པ་རེད། འཛིན་གྲྭའི་ནང་ནས་སློབ་སྦྱོང་རྩེ་ཕུད་དང་།
ཁ་ཁུ་སིམ་པོ། སྤྱོད་ལམ་ཡག་པོ། གུས་བརྩི་ཅན་གྱི་སློབ་མ་དེར་བདེན་པ་མ་ཡིན་
པའི་སྒོ་ནས་ན་ཆུང་རྙོག་དྲ་བཟོ་མཁན་ཞིག་ཏུ་འགྲེལ་བརྗོད་བྱེད་རྒྱུ་འགོ་བཙུགས་པ་
རེད། མོའི་བློ་སྟོབས་དེར་དོ་སྣང་མ་བྱས་པར་བརྗེད་དུ་བཅུག་པ་རེད།
རོ་ས། པརྐསྭ་ནི་མོཎཊ་གྷོམ་རིའི་སྣུམ་འཁོར་ཕྱིར་ལྡོག་གི་དོན་རྐྱེན་དེའི་
རྒྱུ་བྱེད་མཁན་གྱི་བུད་མེད་སྙན་གྲགས་ཅན་ཆགས་ཏེ་ལོ་རྒྱུས་ལ་འགྱུར་བ་ཐེབས་པ་
རེད། ཁོལ་ཝིན་གྱིས་ལོ་རྒྱུས་ཀྱི་དོན་སྙིང་ལྡན་པའི་བྱེད་སྒོ་སྤེལ་ཀྱང་དེ་ལྟར་མ་
བྱུང་བ་རེད།
ཁོལ་ཝིན་གྱིས་ལོ་བཅུ་ཕྲག་གི་རིང་ལ་བྷོ་རོངཛ་དུ་སྨན་ཞབས་པའི་ལག་
རོགས་ཀྱི་ལས་ཀ་བྱས་པ་རེད། ཉེ་བའི་ཆར་ཐེངས་དང་པོར་མོ་ལ་མང་ཚོགས་ཀྱི་
དབུས་སུ་གཟེངས་བསྟོད་ཐོབ་པ་རེད། མོས་རྩི་མེད་ཀྱི་བྱེད་ལས་སྤེལ་ཏེ་བརྒྱ་ཕྲག་
ཕྱེད་ཀྱི་རྗེས་སུ། ཕྱི་ལོ་༡༠༠༥ ལོར་མོ་རང་གི་མོཎཊ་གྷོམ་རིའི་སློབ་གྲ་རྙིང་པའི་
ནང་དུ་གཏམ་བཤད་བྱེད་པར་གདན་འདྲེན་ཞུས་པ་རེད།
ཁོལ་ཝིན་རང་ཉིད་ལ་མོས་རྐུབ་བཀྱག་སྟེང་དུ་བསྡོད་རྒྱུའི་ཐག་ཆོད་དང་
འབྲེལ་བའི་གནད་དོན་དེ་སྟབས་བདེ་ཞིག་རེད། མོས་དྲང་བདེན་མ་ཡིན་པའི་སྐོར་
ལ་སེམས་ཁྲལ་བྱེད་རྒྱུ་ཙམ་མ་ཟད། དེར་ཁར་ཐུག་ཁ་གཏད་བཅག་རྒྱུ་དེ་དགོས་
ངེས་ཡིན་པ་ཚོར་བ་རེད། ཕིལིཔ། ཧུསེ་དང་མཉམ་དུ་སྐད་ཆ་ཤོད་སྐབས་ཤིག་
ལ་མོས་སྐབས་དེའི་བསམ་བློའི་ཁྱེར་སོ་འགྲེལ་བརྗོད་བྱས་པར་༼ང་རང་ལོ་ན་ཆུང་
དུས་སྐབས་སུ། ཅིའི་ཕྱིར་འདི་གར་ཡོད་པའི་མི་རྒན་པ་ཚོས་གང་ཡང་མི་བརྗོད་
པ་ག་རེ་ཡིན་ནམ། བསམ་གྱི་ཡོད། མཛེས་བཅོས་བྱས་ན་འགྲིགས་ཀྱི་མ་རེད།
རང་ཉི ད་ཀྱི་འདོད་ཚུལ་ཞིག་བཟུང་སྟེ་༼འདི་ཡང་དག་པ་མ་རེད་༽ཅེས་ཤོད་
དགོས་པ་རེད།༽ ཅེས་བརྗོད་ཡོད།
རྒྱ་གར་ནང་དུ་གྷན་དྷིའི་འཚེ་བ་སྤངས་པའི་ལྟ་གྲུབ་སྦྱངས་པའི་ཆོས་དཔོན། ཇིམ།
ལོ་སོན་གྱིས་ཕྱི་ལོ་༡༩༥༦ ལོར་ཨོ་ཧ་ཡོའི་ཨོ་བྷར་ལིན་ནང་ཆོས་ཚོགས་ཤིག་
གི་སྐབས་སུ་མཱར་ཊིན། ལུཐར། ཀིང་གཞོན་པ་ཐུག་པ་རེད། འགྲོ་བཞིན་པའི་
མོཎཊ་གྷོམ་རིའི་ནང་གི་འགྲུལ་སྐྱོད་སྣུམ་འཁོར་གྱི་ཕྱིར་ལྡོག་དེ་བརྒྱུད་ཀིང་ལ་
རྒྱལ་ནང་དུ་སྙན་གྲགས་ཆེན་པོ་ཐོབ་པ་རེད། ཁོང་གཉིས་ཀ་རང་ལོ་ཉེར་བརྒྱད་རེད།
ལོ་སོན་གྱི་འཚེ་བ་སྤངས་པའི་ལས་ཀའི་ལོ་རྒྱུས་དེར་ཀོང་ཡིད་སྨོན་ཤུགས་ཆེ་སྐྱེས་
ཏེ། ལོ་སོན་ལ་ལྷོ་ཕྱོགས་སུ་ལས་ཀ་བྱེད་པར་འགྲོ་དགོས་པའི་ཨུ་ཚུགས་བརྒྱབ་པ་
རེད། ༼གང་མགྱོགས་མགྱོགས་ཡོང་རོགས་གནང༌། ང་ཚོ་ལ་ཁྱེད་རང་དགོས་
མཁོ་ཆེན་པོ་འདུག༽ ཞེས་ཀིང་གིས་རེ་སྐུལ་ཞུས་པ་རེད།
དེས་ན་ལོ་སོན་ནཥ་ཝིལ་ཏུ་ཕྱིན་ཏེ་གྷན་དྷི་དང་འབྲེལ་བའི་སྐོར་ལ་ལས་
གྲྭ་མང་པོ་གོ་སྒྲིག་བྱས་པ་རེད། ཁོང་དང་ཁོང་གི་སློབ་ཕྲུག་ནག་པོ་དང་དཀར་པོ་
གཉིས་ཀས་ཡང་ནས་ཡང་དུ་འདྲོགས་སྒོ་མ་ལངས་པའི་སྒོ་ནས་ཉེས་ཐག་གཟེད་
རྒྱུ་དང་། གཤེ་ཞིང་མཚང་བྲུ་ལ་བཟོད་སྒོམ་བྱེད་རྒྱུའི་སྦྱོང་བརྡར་བྱས་པ་རེད།
རྫོགས་མཐའ་མེད་པའི་སྐར་ཟློས་ཡང་ཟློས་ཀྱི་འཁྲབ་སྟོན་པའི་སྦྱོང་བརྡར་དེས།
མི་ལོ་ཉེར་ལྔའི་གོང་དུ་གྷན་དྷིའི་རྒྱལ་ཁ་རྣམས་ཀྱིས་བྱས་པ་ལྟར། དེ་སྔ་བློ་ཡུལ་
དུ་མེད་པ་འཚེ་བ་ལས་འཚེ་བ་སྤངས་པའི་ལས་འགུལ་ལ་རྒྱལ་ཁ་ཐོབ་པའི་རྨང་གཞི་
དེ་བཏིང་བ་རེད། ལོ་སོན་གྱིས་སྣང་ཆུང་ལ་མངོན་གསལ་ཅན་གྱི་དྲང་བདེན་མ་
ཡིན་པ། གྷན་དྷིའི་མི་སེར་སྤེལ་ཡུལ་ལམ་ལུགས་ཀྱི་ཚྭའི་ཁྲིམས་དང་མཚུངས་
པའི་ཨ་རིའི་གནད་དོན་ཁ་གཏད་གཅོག་རྒྱུ་ཞིག་བཙལ་བ་རེད། ཁོང་དང་ཁོང་གི་
སློབ་ཕྲུག་ཚོས་ནཥ་ཝིལ་ཁྲོམ་རྭའི་ནང་གི་དཀར་པོ་ཁོ་ན་ཞེས་པའི་ཁ་ལག་བཟའ་
ཡུལ་གྱི་ཚོང་ཁང་རྣམས་ལ་གདོང་ལེན་བྱེད་རྒྱུའི་ཐག་བཅད་པ་རེད།
ནག་པོ་ཚོས་ནཥ་ཝིལ་གྱི་ཚོང་ཁང་ནང་དུ་དངུལ་འགྲོ་སོང་གཏོང་ཆོག་གི་
ཡོད། འོན་ཀྱང་ཁོང་ཚོ་གསང་སྤྱོད་བེད་སྤྱོད་གཏོང་བ་དང༌། ཟ་ཁང་གི་རྐུབ་བཀྱག་
སྟེང་དུ་སྡོད་རྒྱུར་བཀག་འགོག་བྱས་ཡོད། ལོ་སོན་དང་ཁོང་གི་རོགས་པ་ཚོས་དེར་
འགྱུར་བ་གཏོང་རྒྱུའི་བློ་ཐག་བཅད་པ་རེད། ཟླ་བ་འགའ་ཤས་ཀྱི་རྗེས་སུ་ཁོང་ཚོས་
ལོ་རྒྱུས་ལ་འགྱུར་བ་གཏོང་བའི་བྱེད་ལས་འགོ་བཙུགས་པ་རེད།
ཕྱི་ལོ་༡༩༦༠ ཟླ་༢ ཚེས་༢༧ ཉིན་གྱོན་ཆས་དངོས་གཙང་ལེགས་པར་
གྱོན་པའི་སློབ་ཕྲུག་རུ་ཁག་རྣམས་ཀྱིས་ནཥ་ཝིལ་ཁྱོན་ཡོངས་ཀྱི་ཁ་ལག་བཟའ་སའི་
རྐུབ་སྟེགས་ཀྱི་སྟེང་དུ་བསྡད་པ་རེད། ཁོང་ཚོས་སྦྱོང་བརྡར་དང༌། དྭོགས་པ་བྱས་པ་
ནང་བཞིན་འགའ་ཤས་འཛིན་བཟུང་བྱས་པ་དང༌། འགའ་ཤས་ལ་ཉེས་བརྡུང་བཏང་བ་
རེད། ཨ་ལ་བྷ་མའི་གྲོང་གསེབ་ནས་ཡིན་པའི་རང་ལོ་ཉི་ཤུ་ལོན་པའི་ཡེ་ཤུའི་ཆོས་
ཀྱི་སློབ་ཕྲུག་དང༌། ཟ་ཁང་དུ་ངོ་རྒོལ་གོ་སྒྲིག་བྱེད་མཁན་གྲས་ནས་གཅིག་ཡིན་པ།
ཇོན། ལི་ཝིས་ཀྱིས་ངོ་རྒོལ་བ་སྡེབ་བཟུང་བྱས་པ་དེས་སྒེར་གྱི་མི་ཚེའི་ཁ་ཕྱོགས་
བསྒྱུར་བར་དྲན་གསོ་བྱས་དོན་ལ། ༼ང་ལ་ཧ་ལམ་མགོ་ཡུར་འཁོར་བ་ལྟ་བུའི་
དགའ་ཚོར་ཤུགས་ཆེ་སྐྱེས་བྱུང༌། ང་ཚོའི་མི་གྲངས་ལ་གཞིགས་པའི་ཆེས་ཆུང་
ངུ་ཡིན་པའི་བཙོན་ཁང་གི་ནང་དུ་འཁྲིད་འགྲོ་སྐབས་ང་ཚོས་གཞས་བཏང་བ་ཡིན།
དེ་ཉིན་ང་ཚོ་བསྡོམས་པའི་མི་གྲངས་བརྒྱད་ཅུ་གྱེ་གཉིས་བྱུང་སོང༌།༽ ཞེས་ལི་
ཝིས་ཀྱིས་༼རླུང་དང་ལྷན་དུ་གོམ་བགྲོད་༽ ཅེས་པའི་རང་རྣམ་ནང་བྲིས་ཡོད།
ཟ་ཁང་གི་ནང་དུ་སློབ་ཕྲུག་གཅིག་རྗེས་གཉིས་མཐུད་རྫོགས་མཐའ་མེད་པར་རྦ་
རླབས་ལྟར་སླེབས་པས་ཉེན་རྟོག་པས་འོབས་སུ་བསྡུ་མ་ཐུབ་པ་བྱུང༌། རུ་ཁག་
གཅིག་འཛིན་བཟུང་བྱས་ཚར་མ་ཐག་ཏུ་རུ་ཁག་གཞན་ཞིག་གིས་གུས་བཀུར་ཆེན་
པོའི་སྒོ་ནས་གོ་ས་དེ་བསྐང་པ་རེད།
བདུན་ཕྲག་བཅུའི་རིང་གི་ཞི་བའི་ངོ་རྒོལ་དེ་འཛིན་བཟུང་དང་མཉམ་དུ་
དབྱེ་འབྱེད་འདོད་མཁན་ཚོས་འཚེ་བ་བྱེད་རྒྱུ་ཡང་ཤུགས་ཆེ་རུ་ཕྱིན་ཏེ་མུ་མཐུད་པ་
རེད། ཡིན་ན་ཡང་མཐའ་མ་དེར་ནཥ་ཝིལ་གྲོང་ཁྱེར་སྤྱི་ཁྱབ་ཀྱིས་ཟ་ཁང་རྣམས་ཀྱི་
དབྱེ་འབྱེད་དེ་མེད་པར་བཟོ་རྒྱུར་ཁས་ལེན་བྱེད་དགོས་ཐུག་པ་རེད། ཕྱི་ལོ་༡༩༦༠
ཟླ་༥ ཚེས་༡༠ ཉིན་འབེན་ལ་བཟུང་བའི་ནཥ་ཝིལ་གྱི་ཚོང་ཁང་ཚོས་གྲོང་ཁྱེར་གྱི་
ལོ་རྒྱུས་ནང་ཐེངས་དང་པོར་མི་རིགས་ནག་པོ་ཚོར་ཞབས་ཞུ་བྱས་པ་རེད།
ནཱཥ་ཝིལ་གྱི་ཟ་ཁང་ཚོས་དབྱེ་འབྱེད་བྱེད་མི་ཆོག་པ་བཟོས་ཟིན་ནས་ཟླ་བ་བདུན་གྱི་
རྗེས་སུ། ཕྱི་ལོ་༡༩༦༠ ཟླ་༡༢ ནང་ཨ་རིའི་ཆེས་མཐོའི་ཁྲིམས་ཁང་ནས་དཀར་
པོ་ཁོ་ནའི་ཟ་ཁང་དང་། མངའ་སྡེ་ནང་ཁུལ་འགྲུལ་སྐྱོད་བྱེད་སའི་སྣུམ་འཁོར་
བབས་ཚུགས་ཀྱི་སྒུ ག་གནས་ཁང་ཐེ་བའི་དབྱེ་འབྱེད་ལྡན་པའི་གོ་ཡུལ་ཡོངས་
རྫོགས་ལ་དབྱེ་འབྱེད་མི་ཆོག་པའི་ཁྲིམས་ཐག་བཅད་པ་རེད། འོན་ཀྱང་ཁྲིམས་ཁང་
ནས་ཁྲིམས་ཐག་བཅད་པའི་ཤུགས་རྐྱེན་ལག་ལེན་དུ་འཁེལ་བ་ཆེས་ཉུང་ཉུང་རེད།
ཤས་ཆེར་སློབ་ཕྲུག་ཡིན་པའི་དཀར་པོ་དང་ནག་པོ་ཟུང་དུ་འབྲེལ་བའི་སྡེ་ཚན་གཅིག་
གིས་དེར་འགྱུར་བ་གཏོང་ཐབས་བྱས།
ལྷོ་ཕྱོགས་ཁྱོན་ཡོངས་སུ་ཡོད་པའི་དབྱེ་འབྱེད་ལྡན་པའི་གོ་ཡུལ་དེ་དག་
ལ་ཁ་གཏད་གཅོག་རྒྱུར་རང་དབང་གི་འགྲུལ་སྐྱོད་པ་ཚོས་༡༩༦༡ ཟླ་༥ ཚེས་༤
ཉིན་ཝ་ཤིང་ཊོན། ཌི་སི་ནས་ཐོན་པ་རེད། འགོ་འཛུགས་སྐབས་སུ་ལས་སླ་པོ་འདྲ་
ཞིག་བྱུང་བ་རེད། ཁོང་ཚོའི་འགྲུལ་སྐོད་ཀྱི་ཆ་དང་པོའི་སྐབས་སུ་འཚེ་བའི་རིགས་
མ་བྱུང༌། འོན་ཀྱང་དེ་ཡུན་རིང་གནས་མ་ཐུབ་པ་རེད། ལྷོ་ཁེ་རོ་ལཡི་ནའི་ནང་ཟ་
ཁང་ཁག་ཏུ་ངོ་རྒོལ་བྱེད་པའི་ཉམས་མྱོང་ཅན། ཇོན། ལི་ཝིས་ཡང་ཉེས་བརྡུང་
ཤུགས་ཆེ་གཟེད་མཁན་གྱི་གྲས་སུ་ཡོད་པ་རེད། ཨ་ལ་བྷ་མའི་ནང་དུ་ས་གནས་
ཉེན་རྟོག་པའི་རོགས་སྐྱོར་དང་ལྷན་དུ་མི་ཚོགས་ཤིག་གིས་སྣུམ་འཁོར་གྱི་མཐའ་
བསྐོར་ཏེ་མེ་སྤར་བ་དང་མཉམ་དུ་༼དཀོན་མཆོག་གིས་སྨོད་པའི་ནག་རིལ་ཚོ་མེ་
ནང་དུ་རྔོས་ཞོག༽ ཅེས་སྐད་འབོད་བྱས་པ་རེད། རང་དབང་གི་འགྲུལ་སྐྱོད་པ་
ཚོས་བློ་ཐག་ཆོད་པོར་གནས་པ་རེད། དཔོན་རིགས་ཚོས་ཀུ་ཀལཁས྄་ཀིལིན་ལ་དེ་
ལས་རྡུག་པ་བྱེད་དགོས་པའི་རྒྱུད་སྐུལ་བྱས་ཀྱང༌། ཁོང་ཚོས་རང་རང་གི་ཁ་ཆེམས་
བྲིས་ཏེ་འགྲུལ་སྐྱོད་མུ་མཐུད་པ་རེད། ཨ་ལ་བྷ་མའི་བྷར་མིང་ཧེམ་ནང་དུ་ཌེ་ཝིཌ།
ཧོལ་བྷར་སིཊེམ་གྱི་༼བྱིས་པ་ཚོ་༽ ཞེས་པའི་ནང་འགྲེལ་བརྗོད་བྱས་དོན་ལ་
སྐབས་དེར་ཁང་པའི་ནང་དུ་ཡོད་པའི་ཨ་རིའི་གསང་བའི་ལས་ཁུངས་ཀྱི་སོ་ཉུལ་བ་
ཞིག་གཞིར་བཟུང་བྱས་ན། ཊོམ། ཀུཀ་ཟེར་བ་གྲོང་ཁྱེར་ཉེན་རྟོག་པའི་གཙོ་འཛིན་
བྷུལ། ཁོ་ནོར་གྱི་མཐོ་རིམ་ལས་རོགས་དེས་ཀུ་ཀལཁས྄་ཀིལིན་གྱི་མགོ་བྱེད་ཚོ་ལ་
བརྗོད་དོན་༼ཁྱེད་རང་ཚོས་ཁོང་ཚོར་བརྡུང་ཆོག་གི་རེད། འབར་རྫས་གཡུགས་
ཆོག་གི་རེད། རྨས་སྐྱོན་གཏོང་ཆོག་གི་རེད། གསོད་ཆོག་གི་རེད། ང་ལ་ཁྱད་
པར་གང་ཡང་མེད། འཛིན་བཟུང་རྩ་བ་ནས་ཡོང་གི་མ་རེད།༽
དགོང་དྲོའི་བརྙན་འཕྲིན་གསར་འགྱུར་དང༌། གསར་ཤོག་གི་མདུན་ཤོག་
སྟེང་དུ་གསལ་བའི་ངོ་རྒོལ་བའི་ཐོག་ཏུ་འཚེ་བ་བྱུང་དེས་མི་རིགས་དབྱེ་འབྱེད་ཀྱི་
དངོས་ཡོད་གནས་སྟངས་དང༌། ངོ་རྒོལ་གལ་ཆེ་ཡིན་པའི་ཐོག་ཏུ་མི་ས་ཡ་མང་པོ་
གཉིད་ལས་སད་པ་རེད། མི་སི་སི་པིའི་ནང་གི་ངན་གྲགས་ཅན་གྱི་པཉྩ་མན་བཙོན་
ཁང་དུ་མི་མང་པོ་བཙོན་འཇུག་བྱས་པ་རེད། ཡིན་ན་ཡང་དེ་དང་དུས་མཚུངས་སུ་
བྱང་ཕྱོགས་ནས་སྣུམ་འཁོར་གྱི་ནང་དུ་རང་དབང་གི་འགྲུལ་སྐྱོད་པ་དེ་བས་མང་བ་
མུ་མཐུད་དེ་འབྱོར་བ་རེད། བདུན་ཕྲག་གཅིག་རྗེས་གཉིས་མཐུད་དུ་དབྱེ་འབྱེད་ཀྱི་
རྩིགས་པ་གཏོར་བའི་ཆེད་དུ་ལྷོ་ཕྱོགས་ནི་དཀར་པོ་དང་ནག་པོའི་འགྲུལ་སྐྱོད་པས་
ཁེངས་པའི་སྣུམ་འཁོར་གྱིས་ལུད་པ་རེད།
དབྱར་ཐོག་དེར་རང་དབང་གི་འགྲུལ་སྐྱོད་པ་གསུམ་བརྒྱ་ལས་མང་བ་
བཙོན་དུ་བཅུག་པ་དང༌། དེའི་ནང་གི་བཞི་ཆ་གཅིག་བུད་མེད་རེད། དབུས་གཞུང་
གི་ཁྲིམས་རྩོད་པ་གཙོ་བོ། རོ་བྷརཊ། ཀེ་ནེ་ཌིས་ངོ་རྒོལ་བ་ཚོ་ལ་ཞི་འཇམ་གྱི་དུས་
ཡུན་ཞིག་གི་རེ་འདུན་བྱས་པ་རེད། ཇེམས྄། ཕར་མར་ཞེས་པའི་གོ་སྒྲིག་པ་གཅིག་
གིས་༼ང་ཚོས་མི་ལོ་བརྒྱ་ཕྲག་ལྷག་ཞི་འཛམ་བྱས་ནས་བསྡད་པ་ཡིན། གལ་ཏེ་
ང་ཚོས་འདི་ལས་ཞི་འཇམ་པ་བྱས་ན། ང་ཚོ་འཁྱག་པའི་གཏིང་དུ་ཚུད་ཀྱི་རེད།༽
ཅེས་ལན་བཏབ་པ་རེད།
ཕྱི་ལོ་༡༩༦༡ ཟླ་༧ ཚེས་༧ ཉིན་གནོན་ཤུགས་ཀྱི་འཕེལ་རྒྱས་ལ་
བརྟེན་ནས་ལི་ཝིས་དང་གཞན་དག་ཚོ་པཙྩམ་བཙོན་ཁང་ནས་གློད་གྲོལ་བྱས་པ་རེད།
ཁོང་ཚོས་ནོར་འཁྲུལ་གང་ཡང་བྱས་མེད་པར་བརྟེན། གཞི་རྩའི་ལྟ་གྲུབ་རྒྱུ་མཚན་
དུ་བྱས་ཏེ་ཁོང་ཚོ་ཚང་མས་བླུ་ཡོན་སྤྲོད་རྒྱུར་ངོས་ལེན་མ་བྱས། ཟླ་བ་གཉིས་ཀྱི་
རྗེས་སུ་ཨ་རི་གཞུང་གིས་ཐེངས་དང་པོར་སྣུམ་འཁོར་བབས་ཚུགས་ཁག་ལ་དབྱེ་
འབྱེད་མི་ཆོག་པའི་ཁྲིམས་གཞི་ལག་ལེན་དུ་བསྟར་བ་རེད།
དེའི་རྗེས་ཀྱི་མི་ལོ་དེ་དག་གི་རིང་ལ་གཞུང་འབྲེལ་རྒྱབ་སྐྱོར་བྱས་པའི་
འཚེ་བའི་ཐད་དུ་འཚེ་བ་སྤངས་པའི་རྒྱལ་ཁ་མུ་མཐུད་དེ་ཐོབ་པ་རེད། མི་མང་པོ་
ཞིག་གིས་གཞི་རྒྱ་ཆེ་ས་ནས་བལྟས་ན་དཔྱ་བསག་པའི་འགྱུར་བ་ཅུང་རྩག་གི་རིགས་
དེ་དོན་མེད་དང་སྣང་ཆུང་རེད་ཅེས་རྩོད་པ་བྱེད་ཀྱི་ཡོད། མཱར་ཊིན། ལུ་ཐར།
ཀིང་གཞོན་པས་དེར་ཁས་ལེན་མ་བྱས། ཁོང་གིས་༡༩༦༤ ནང་བྷི་ཤྩི་སིའི་བཅར་
འདྲི་བ་ཞིག་ལ་རོ་བྷརཊ། ཀེནེཌིའི་ལུང་བསྟན་ཞིག་སྐྱརཟློས་བྱས་པར་༼ང་ལ་མ་
འོངས་པའི་སྐོར་ལ་རེ་བ་ཆེན་པོ་ཡོད། ངས་འདས་པའི་ལོ་ཤས་ཀྱི་ནང་ཨ་རིའི་ནང་
དུ་འགྱུར་བ་དེ་འདྲ་མཐོང་བ་དེས་ང་ལ་ཡ་མཚར་སྐྱེས་བྱུང་། ང་ཚོར་ལོ་བཞི་བཅུ་
ལས་ཉུང་བའི་ནང་དུ་མི་རིགས་ནག་པོའི་སྲིད་འཛིན་ཞིག་ཡོང་ཐུབ་པའི་ང་ལ་ཡིད་
ཆེས་ཡོད།༽
ཁོང་ལ་ཉུང་ངུ་ཞིག་གིས་མ་གཏོགས་ཡིད་ཆེས་བྱས་མེད།
དེ་ནས་ཕྱི་ལོ་༢༠༠༩ ཟླ་༡ ཚེས་༢༠ ཉིན། ༡༩༨༧ ནས་བཟུང་ཇོར་ཇི་ཡའི་
རྫོང་ཁག་ལྔ་པའི་འཐུས་མི་ཡིན་པ། རང་ལོ་དྲུག་ཅུ་རེ་དགུར་སོན་པའི་གྲོས་ཚོགས་
འཐུས་མི། ཇོན། ལི་ཝིས་ཉི་མ་དེའི་སྲིད་འཛིན་གྱི་དབུ་འབྱེད་མཛད་སྒོའི་གསོལ་
སྟོན་དུ་མགྲོན་འབོད་བྱུང་བ་རེད། ཌེ་ཝིཌ། རེམ་ནིཀ་ཀྱིས་ནིའུ། ཡོརྐར་གྱི་ནང་
དུ་ཇི་ལྟར་ལི་ཝིས་ཡིས་གནས་འཕྲིན་སྟབས་བདེ་ཞིག་དང་ལྷན་དུ་ས་རྟགས་འཁོད་
པའི་འདྲ་པར་༼རྔོན། ཁྱེད་རང་ལ་བརྟེན་ནས་བྱུང་བ་རེད། བྷ་རཀ་ཨོ་བྷ་མ་༽
ཞེས་པ་དེ་མཐོང་སྐབས། བརྒྱ་ཕྲག་ཕྱེད་ཀྱི་སྔོན་དུ་ནཱཥ་ཝིལ་གྱི་ཚོང་ཁང་ནང་དུ་
འཆར་གཞི་ལྡན་པའི་རྩི་མེད་བྱས་ཏེ་འཛིན་བཟུང་བྱུང་བ་དང༌། ཨ་ལ་བྷ་མའི་ནང་
དུ་གསོད་ལ་ཉེ་བའི་ཉེས་བརྡུང་གཟེད་པ་རྣམས་ཕྱིར་དྲན་བྱས་པའི་སྐོ ོར་འགྲེལ་
བརྗོད་བྱས་ཡོད།
འགོག་མི་ཐུབ་པའི་དཔྱིད་ཀ།
ང་ལ་གོ་མཚོན་བྲལ་བའི་བདེན་པ་དང་། ཆ་རྐྱེན་བྲལ་བའི་བརྩེ་བ་ལ་དངོས་
དོན་དུ་རྒྱལ་ཁ་ཐོབ་པའི་ཡིད་ཆེས་ཡོད། དེའི་ཕྱིར་ཡང་དག་པ་དེ་གནས་
སྐབས་ཕམ་ན་ཡང་ངན་པའི་རྒྱལ་ཁ་ལས་སྟོབས་ཆེ་བ་ཡོད།
མཱརཊིན། ལུཐར། ཀིང་གཞོན་པ། ༼ངས་སྐད་བརྒྱབ་པ།༽
ཞེས་པའི་རང་རྣམ་གྱི་ནང་དུ་མ་ལ་ལཡི། ཇོ་ཡས་ལུང་འདྲེན་བྱས།
ཕྱི་ལོ་༡༩༩༦ ནས་༢༠༠༡ བར་ཏཱལི་བྷན་གྱི་དམ་དྲག་ཆེ་བའི་དབང་སྒྱུར་གྱི་འོག་
ཏུ་ཤུག་བྱ་གཏོང་བ་ནས་མིག་མང་རྩེ་བའི་བར་དུ་ཕོག་དུག་མེད་ལ་གྲགས་ཆེ་བའི་
ཨཕ་གྷན་གྱི་དུས་ཚོད་སྐྱེལ་བའི་རྩེད་རིགས་དུ་མ་བཀག་འགོག་བྱས་ཡོད། ཏཱལི་
བྷན་གྱི་སྒྲིག་ཁྲིམས་སྣ་ཚོགས་འདི་དག་བཤིགས་པའི་ཉེས་ཆད་ལ། ཡན་ལག་
གཏུབ་པ་ནས་མང་ཚོགས་ཀྱི་དབུས་སུ་དམར་གསོད་གཏོང་བའི་བར་བསྡུས་ཡོད།
བུད་མེད་དང་བུ་མོ་ཚོར་ཤེས་ཡོན་སློན་སྦྱོང་སྤྲོད་མི་ཆོག་པ་དང༌། བུད་མེད་ཀྱི་
མགོ་ནས་རྐང་མཐིལ་བར་ཁྱབ་པའི་གཟུགས་པོ་ཡོངས་རྫོགས་བཏུམ་པའི་བྷུར་ཁ་
དེ་ཨཕ་གྷ་ནིས྄ཐན་ཁྱོན་ཡོངས་སུ་རྒྱས་བཅད་ཀྱི་ཁྲིམས་ཞིག་རེད། ཐ་ན་བུད་མེད་
ཚོས་བགད་མོ་ཡང་ཤོར་ཆོག་གི་མེད།
ཕྱི་ལོ་༢༠༠༡ ལོར་ཏཱལི་བྷན་གྱི་སྲིད་སྐྱོང་ལམ་ལུགས་ཀྱི་ཕམ་ཁར་སྣང་
བ་དེས། ཡུལ་མི་དཀྱུས་མའི་ངག་ལ་ཉན་འཇོག་དང༌། བུད་མེད་ཀྱི་སྨྲ་བརྗོད་ལ་
གུས་བརྩི་བྱེད་པའི་བློ་ཁོག་ཅན་གྱི་འཛམ་གླིང་གསར་པ་ཞིག་གི་སྣ་འདྲེན་བྱས་མེད།
ལུང་པའི་ཆ་ཤས་མང་པོའི་ནང་དུ་མི་གསོད་ལག་དམར་ཅན་གྱི་དམག་བདག་ཚོས་
དབང་ཆ་བཟུང་སྟེ་གནས་ཡོད།
དེ་ནས་འཁྲུག་ཆ་དོད་པ་ཞིག་ལ། ཕྱི་ལོ་༢༠༠༣ ཟླ་༡༢ ཚེས་༡༧ ཉིན་
ཨཕ་གྷན་གྱི་རྒྱལ་ས་ཀཱ་བྷུལ་ནང་༼ལོ་ཡ། ཇིར་གྷ་༽ ཞེས་པའི་རྩ་ཁྲིམས་ཀྱི་
འདུ་འཛོམས་ཤིག་གི་ཐོག་ཏུ། སུས་ཀྱང་ངོ་མི་ཤེས་པའི་བུད་མེད་གཞོན་ནུ་མ་ཞིག་
གློ་བུར་དུ་ལྷགས་ཏེ་སྐད་ཆ་ཤོད་ཆོག་པའི་རེ་འདུན་བཏོན་པ་རེད། མོས་༼བཀུར་
འོས་ཚོགས་གཙོ་མཆོག ངས་ཚིག་ཁ་ཤས་ཞུ་ཆོག་པ་ཞུ་རྒྱུ་ཡིན། ང་ཚོ་ཕྲུ་གུ་ཚོས་
ཚིག་གཅིག་ཀྱང་ཞུ་རྒྱུ་ཐོབ་ཀྱི་མི་འདུག་༽ ཅེས་སྨྲས་པ་རེད།
ཚོགས་གཙོས་དེར་འཛོམས་པའི་འཐུས་མི་བརྒྱ་ཕྲག་དེ་དག་ལ་བུ་མོ་དེ་
ཐག་རིང་ནས་ཡོང་བར་བརྟེན་ཚང་མས་ཁུ་སིམ་པོར་ཉན་དགོས་པའི་འགྲེལ་བརྗོད་
བྱས་ཏེ། མོ་ལ་སྐར་མ་གསུམ་རིང་སྐད་ཆ་ཤོད་རྒྱུའི་གོ་སྐབས་གནང་བ་རེད།
རང་ལོ་ཉེར་ལྔར་སོན་པའི་བུད་མེད་དེས་ལྷན་ཚོགས་ཀྱི་ཞལ་ལའི་དབུས་
ཀྱི་རྒྱང་བསྒྲགས་དེའི་མདུན་དུ་ལངས་ཏེ། ཨཕགྷ་ནིས྄་ཐན་ཁྱོན་ཡོངས་ནས་ཡོང་
བའི་སྐྱེས་པ་མགོ་ཐོད་ཅན་དང༌། ཨོག་ཚོམ་ཅན་གྱིས་ཁེངས་པའི་ཁང་པ་དེར་མིག་
ཡུལ་ཞིག་བརྒྱབ་པ་རེད། དེ་དག་གི་ནང་དུ་ཕྱི་རྒྱལ་བཙན་འཛུལ་བའི་དམག་མིར་
འཐབ་འཛིངས་བྱེད་མྱོང་མཁན་གྱི་དམག་བདག ཁོང་ཚོར་རྒྱབ་གཏོད་བྱེད་མཁན་
ཚོ་སྐྲག་དགོས་པ་བཟོ་མཁན་གྱི་གྲས་ཀྱང་ཡོད། མང་པོ་ཞིག་གིས་མེ་མདའ་རང་གི་
འཁྲིས་སུ་ཉར་ཡོད། བུད་མེད་དེས་སྐད་ཆ་ཤོད་རྒྱུ་འགོ་བཙུགས་པ་རེད།
༼ང་ཕྲཧ་ར་མངའ་སྡེ་ནས་ཡོང་བའི་མིང་ལ་མ་ལ་ལཡི། ཇོ་ཡ། ཟེར་
གྱི་ཡོད།༽ ཅེས་སྟབས་བདེ་མོར་འགོ་བཙུགས། དེ་ནས་མོས་མགོ་རས་ནག་པོ་
དེ་གྱོན་སྐྱོར་ཞིག་བྱེད་པ་དང་མཉམ་དུ་ལག་པ་གཅིག་གིས་རྒྱང་བསྒྲགས་དེ་བཟུང་
སྟེ། སུས་ཀྱང་མོས་དེ་འདྲ་ཤོད་ཀྱི་རེད་སྙམ་པའི་བློ་དྭོགས་མེད་པའི་བདེན་པ་ཞིག་
བརྗོད་པ་རེད།
མོས་༼ངས་ཁང་པ་འདིའི་ནང་དུ་ཡོད་པའི་རྒྱལ་གཅེས་བློ་མཐུན་པ་ཚོ་
ལ་སྐྱོན་བརྗོད་བྱེད་འདོད་ཡོད། ད་རིང་གི་ལོ་ཡ། ཇིར་གྷ་འདིའི་ནང་དུ་ང་ཚོའི་
ལུང་པའི་གནས་སྟངས་འདི་འདྲ་བཟོ་མཁན་གྱི་དམག་བདག་ཉེས་ཅན་པ་རྣམས་
འདིར་ཡོང་འཇུག་དོན་གང་ཡིན་ནམ།༽ ཞེས་བརྗོད་པ་རེད། འཐུས་མི་ཁ་ཤས་
ཀྱིས་དགའ་བསུ་ཞུས་པ་དང༌། གཞན་དག་ཚོས་ངམ་གནག་སྟེ་བསྡད་པ་རེད།
ཇོ་ཡས་༼ཁོང་ཚོས་བུད་མེད་ལ་མནར་གཅོད་གཏོང་བ་དང་ང་ཚོའི་ལུང་པ་འཕྲོས་
བརླག་བཏང་སོང་། ཁོང་ཚོར་ཉེས་འཛུགས་བྱེད་དགོས། ཁོང་ཚོར་ཨཕ་གྷན་གྱི་
མི་སྡེས་ཆག་ཡང་སྤྲད་ཀྱང་ལོ་རྒྱུས་ཀྱིས་ཆག་ཡང་གནང་གི་མ་རེད།༽ ཅེས་མུ་
མཐུད་པ་རེད།
དེ་གར་ཟིང་ཆ་ལངས་པ་རེད། འཐུས་མི་ཚོས་ཡར་ལངས་ཏེ་ལག་པ་
གནམ་ལ་གཡུགས་པ་རེད། ཚོགས་གཙོས་༼མར་བཞུགས། གཅུང་མོ་འདིས་
ཡ་རབས་ཚུལ་མཐུན་གྱི་རྒྱ་ཐིག་ལས་བརྒལ་སོང༌། མོ་ལྷན་ཚོགས་འདི་ནས་ཕྱིར་
འབུད་བྱས་པ་ཡིན་ལ་ཕྱིར་ལོག་ཆོག་གི་མ་རེད། སྲུང་བྱ་པ་ཚོ། མོ་ཕྱི་ཕུད།༽
ཅེས་སྐད་བརྒྱབ་པ་རེད།
ཡུ་ཊུབ་ནང་དུ་བལྟ་ཐུབ་པའི་མ་ལ་ལ་ཡའི་གཏམ་བཤད་དེས་དམག་བདག་
ཚོ་ཁོང་ཁྲོ་བསླངས་ཀྱང༌། ཨཕ་གྷན་པ་དཀྱུས་མ་ཚོས་དགའ་པོ་བྱས་པ་རེད། དེ་
མ་ཐག་ཏུ་སྲོག་ལ་སྡིག་ར་བཏང་བ་རེད་ལ། མོ་རང་གི་སྡོད་གནས་སུ་ཕེབས་བསུ་
གྲ་རྒྱས་ཤིག་བྱུང་བ་རེད། མོས་༼ང་ལ་བདེན་པ་ཤོད་རྒྱུ་དེ་གདམ་ཁ་ཞིག་མ་རེད།
ང་ལ་གཏམ་སྙན་གྲགས་དང་དམིགས་བསལ་གྱི་ངོས་འཛིན་གང་ཡང་དགོས་པ་མེད།
འོན་ཀྱང་སྨྲ་བརྗོད་བྱེད་དགོས་བྱུང༌།༽ ཞེས་ཕྱིས་སུ་བྲིས་པ་རེད། ཕྱི་ལོ་༢༠༠༥
ལོར་རྒྱབ་སྐྱོར་ཤུགས་ཆེའི་ལམ་ནས་མོ་ཨཕ་གྷན་གྱི་གྲོས་ཚོགས་སུ་འོས་འདེམས་
བྱུང་བ་རེད།
འགའ་ཞིག་ལ་མོས་ཁ་གསང་པོ་བྱས་པ་དེ་ཉེན་ཁར་མངོན་པ་རེད། ཕྱི་
ལོ་༢༠༠༧ ལོར་མོས་སྐྱོན་བརྗོད་བྱས་པའི་དབང་གིས་མོ་གྲོས་ཚོགས་ནས་ཕྱིར་
འབུད་བྱས་པ་རེད། མོ་ལྐོག་གསོད་བྱེད་རྒྱུའི་འབད་རྩོལ་ཐེངས་ལྔ་ཙམ་བྱུང་ཡང་
སྙིང་སྟོབས་མ་ཞུམ་པར་གནས་ཡོད། མོས་༼ཁོང་ཚོས་ངའི་སྨྲ་དབང་གསོད་ཐུབ་
ཀྱི་མ་རེད། གང་ཡིན་ཟེར་ན་དེ་ནི་ཨཕ་གྷན་གྱི་བུད་མེད་ཡོངས་ཀྱི་སྨྲ་དབང་རེད།
ཁྱེད་རང་གིས་མེ་ཏོག་སྐོག་ཐུབ་ཀྱི་རེད། འོན་ཀྱང་ཁྱེད་རང་གིས་དཔྱིད་ཀ་ཡོང་རྒྱུ་
འགོག་ཐུབ་ཀྱི་མ་རེད།༽ ཅེས་བརྗོད་པ་རེད།
འགྲོ་བ་མིའི་རང་བཞིན་རྙེད་པ།
བཙན་བཟུང་བྱས་པའི་ས་གནས་ཁག་ཏུ་པེལིས་ཊིན་གྱི་འཚེ་བ་སྤངས་པའི་འགོག་
རྒོལ་དེས། ཨིས་རལ་གྱི་དབང་འཛིན་པ་ཚོར་འཚེ་བའི་འགོག་རྒོལ་ལས་ཀྱང་མང་
བའི་ཁོང་ཁྲོ་སློང་བ་དང༌། བདེ་འཇགས་མེད་པ་ཡང་ཡང་བཟོས་ཡོད། གང་ཡིན་
ཟེར་ན་འཚེ་བར་གདོང་ལེན་བྱེད་རྒྱུ་དེ་ཕྱོགས་འགའ་ཤས་ནས་སྟབས་བདེ་བ་ཡོད།
ཤས་ཆེ་བའི་འཚེ་བ་སྤངས་པའི་༼ཨིན་ཏི་ཕ་ཌའམ། གྱེན་ལངས།
ཚིག་དོན་དུ་ཕྱིར་དཀྲུགས་པ་༽ དང་པོ་དེ་ཕྱི་ལོ་༡༩༨༧ ནས་༡༩༩༣ བར་དུ་
གནས་པ་རེད། ཕྱི་ལོ་༡༩༨༩ ལོར་ཨིས་རལ་གྱིས་བཙན་བཟུང་བྱས་པའི་ཝེསཊ་
བྷེང་ནང་གི་བྷེཐ་ལེམ་གྱི་ཉེ་འགྲམ་དུ་ཡོད་པའི་བྷེཡིཊ། ས་ཧོར་གྱི་གྲོང་གསེབ་
པ་ཚོས་༼འཐུས་མི་མེད་ན་ཁྲལ་མེད་༽ ཅེས་པའི་འཚེ་བ་སྤངས་པའི་ངོ་རྒོལ་
ཞིག་གོ་སྒྲིག་བྱས་པ་རེད། ངོ་རྒོལ་གོ་སྒྲིག་པ་ཚོས་༼དྲག་དམག་དབང་འཛིན་པ་
ཚོས་ང་ཚོ་མཚོན་གྱི་མེད། ང་ཚོས་ཁོང་ཚོ་ང་ཚོའི་ས་ཆར་གདན་འདྲེན་ཞུས་མེད།
ང་ཚོའི་ཕྲུ་གུ་གསོད་མཁན་གྱི་མདེའུ་དེའི་རིན་འབབ་ང་ཚོས་འཇལ་དགོས་པ་རེད་
དམ།༽ ཞེས་བསྒྲགས་པ་རེད། ཁོང་ཚོས་དེ་ལྟར་མིན་པ་ཡིད་ཆེས་ཀྱིས་ཁྲལ་མི་
འཇལ་བའི་ངོ་རྒོལ་ཞིག་གོ་སྒྲིག་བྱས་པ་རེད།
ཉེས་བརྡུང་དང་འཛིན་བཟུང་གི་ཉེས་ཆད་མྱུར་པོ་བྱུང་བ་རེད། ཨིས་
རལ་གྱི་དབང་འཛིན་པ་ཚོས་ཐེམ་སྤངས་བཀོད་ཁྱབ་བཏང་སྟེ་ཁ་པར་གྱི་ཏར་སྐུད་
བཅད་པ་རེད། བྷེཡིཊ། ས་ཧོར་ལ་བཟའ་བཅའི་རིགས་མ་བཏང་བ་རེད། གསར་
འགོད་པ་དང༌། རྒྱལ་ཁབ་གཞན་གྱི་སྐུ་ཚབ། སེམས་བཟང་ཅན་གྱི་ཨཻས་རལ་གྱི་
མི་རིགས་བཅས་ཚང་མ་གྲོང་ཁྱེར་དུ་འཛུལ་རྒྱུ་ནས་སྔོན་འགོག་བྱས། དམག་མི་
ཚོས་ཚོང་ཁང་ཁག་ལ་བསྔོག་བཤེར་བྱས་ཏེ་ཕྱིར་འཐེན་བྱས་པའི་དཔྱ་ཁྲལ་ལས་ཀྱང་
རིན་ཐང་ཆེ་བའི་དངོས་ཟོག་དོ་དམ་བྱས་པ་རེད། གྲོང་བརྡལ་གྱི་དམ་དྲག་དེ་༡༩༨༩
ཟླ་༩ ཚེས་༢༢ ནས་ཟླ་༡༠ ཚེས་༣༡ བར་མུ་མཐུད་གནས་པ་རེད། རོ་ཇར།
ཀོ་ཧན་གྱིས་ནིའུ་ཡོརྐ་དུས་བབ་ནང་དུ་༼ པེལིས་ཊིན་བ་ཚོས་འཚེ་བ་བེད་སྤྱོད་
གཏོང་སྐབས་ཨིས་རལ་གྱིས་སྐྱོན་བརྗོད་བྱས་པ་ཡང་དག་རེད། བྷེཡིཊ། ས་ཧོར་
གྱིས་ཆ་ཚང་འཚེ་བ་སྤངས་པའི་ཐབས་ལམ་གྱི་ངོ་རྒོལ་ཞིག་གདམ་ཁ་བྱས་པ་དང་།
ཨིས་རལ་གྱིས་དེའི་ཐོག་དྲག་ཤུགས་བེད་སྤྱོད་བྱེད་ཀྱི་འདུག་༽ ཅེས་དོ་སྣང་བྱས་
ཡོད།
མཉམ་འབྲེལ་རྒྱལ་ཚོགས་བདེ་འཇགས་ལྷན་ཚོགས་ཀྱི་གྲོས་ཆོད་ཟིན་
བྲིས་ཤིག་གིས་ཨིས་རལ་གྱི་དམ་དྲག་དང༌། དེ་རྗེས་པིལིས་ཊིན་གྱི་ཡུལ་མི་དཀྱུས་
མ་ཚོས་མྱངས་པའི་སྡུག་བསྔལ་དེར་སྐྱོན་བརྗོད་བྱས་པ་རེད། བདེ་འཇགས་ལྷན་
ཁང་གི་ཚོགས་མི་བཅུ་བཞིས་རྒྱབ་སྐྱོར་གྱི་འོས་ཤོག་བླུགས་པ་རེད། སྲིད་གཞུང་
གཅིག་ཁོ་ནས་དེར་དགག་པ་བྱས་པ་རེད། ཨ་རིས་གྲོས་ཆོད་དེའི་ཐོག་དམིགས་
བསལ་ཁེ་དབང་བེད་སྤྱོད་བཏང་བ་རེད། དེས་ན་སྲིད་གཞུང་ཞིག་གི་ཁྲིམས་འགལ་
གྱི་བྱེད་ལས་ཀྱི་ཐད་དུ་འཚེ་བ་སྤངས་པའི་ངོ་རྒོལ་ལ་རྒྱབ་སྐྱོར་བཀག་པའི་སྒོ་ནས་
འབྱུང་འགྱུར་ལ་ཤུགས་རྐྱེན་ཐེབས་པའི་བརྡ་སྟོན་བྱས་པ་རེད།
དམག་སྤྱི་ལགས། ཁྱེད་རང་གི་ལྕགས་ཁྲབ་འཁོར་ལོ་རྣམས་སྟོབས་
ཤུགས་ཆེ་བའི་འཕྲུལ་ཆ་ཞིག་རེད།
དེས་ཤིང་ནགས་བཅོམ་པ་དང་། མི་བརྒྱ་ཕྲག་གསོད་ཐུབ་ཀྱི་ཡོད།
འོན་ཀྱང་དེ་ལ་སྐྱོན་གཅིག་ཡོད།
དེ་ལ་ཁ་ལོ་པ་ཞིག་ཀྱི་ཡོད།
བྷར་ཏོལཊ། གྷརེཅེཊ།
ཨིས་རལ་གྱི་སྲུང་སྐྱོབ་དཔུང་དམག་ཟུར་པ་ཡི་གྷལ། བྷོརོ་ནར་གྱིས་གོང་གི་བརྗོད་
ཚིག་དེ་ཁོས་༢༠༠༢ ནང་ཡོངས་ཁྱབ་ཏུ་བྲིས་པའི་ཡི་གེའི་ནང་དུ་འཁོད་ཡོད།
ཁོང་དང་གཞན་དག་བརྒྱ་ཕྲག་གིས་བཙན་བཟུང་བྱས་པའི་ས་གནས་ཀྱི་ཨིས་རལ་
གྱི་དཔུང་དམག་ནང་ཞབས་ཞུ་བྱེད་ཀྱི་མིན་བརྗོད་པ་རེད། དམག་མི་འདི་དག་ནི་
དམག་ས་དངོས་སུ་མཐོང་མྱོང་བ་དང༌། རང་སྲོག་འབེན་དུའང་འཛུགས་མྱོང་བའི་
སྙན་གྲགས་ཆེ་བའི་མཐོ་རིམ་རུ་ཁག་ནས་རེད། བཙན་བཟུང་བྱས་པའི་ས་ཆའི་ནང་
ཞབས་ཞུ་མ་བྱས་པ་ལ་བརྟེན་ནས་མང་པོ་ཞིག་བཙོན་དུ་བཅུག་པ་རེད། ཁོང་ཚོར་
ཧིཔ་རུའི་ཚིག་སེ་རུ ཝ་སྟེ་དང་ལེན་མ་བྱས་པ་ནས་མཆེད་པའི་༼སེ་རུཝ་ནིཀས྄་༽
ཞེས་མིང་ཐོགས་པ་རེད།
སེ་རུཝ་ནིཀས྄་ཚོས་བཙན་བཟུང་བྱས་པའི་ས་གནས་སུ་ཡོད་པའི་པིལིས་
ཊིན་པ་ས་ཡ་གསུམ་དང་། ཨིས་རལ་བ་གཉིས་ཀའི་སྟེང་དུ་འགྲོ་བ་མིའི་གནས་
བབ་རྡོག་རོལ་གཏོང་བའི་བཙན་འཛུལ་གྱི་འབྲས་བུའི་ཐོག་འཛམ་གླིང་དང་རང་གི་
རྒྱ་གཅེས་བློ་མཐུན་པ་ཚོའི་དོ་སྣང་དྲངས་པ་རེད། དམག་མིའི་ཡེ་གེ་ཞེས་གྲགས་
པ་དེའི་ནང་དུ་ཁོང་ཚོས་༼ང་ཚོས་མི་རིགས་གཅིག་ཡོངས་ལ་དབང་གནོན་དང༌།
ཕྱིར་འབུད། རྒྱག་ཕྱེ་གཅོད་པ། ངོ་ཚ་འབེབས་པ་བཅས་ཀྱི་ཆེད་དུ་༡༩༦༧ གྱི་
ས་མཚམས་ལས་བརྒལ་ཏེ་མུ་མཐུད་འཛིངས་ཀྱི་མིན། ང་ཚོས་ཨིས་རལ་གྱི་སྲུང་
སྐྱོབ་ལ་ཕན་པའི་དམག་འཐབ་ཇི་འདྲ་ཞིག་ཡིན་ཀྱང་ཨིས་རལ་གྱི་སྲུང་སྐྱོབ་དམག་
དཔུང་ནང་དུ་ཞབས་ཞུ་མུ་མཐུད་བྱེད་རྒྱུའི་འདི་གར་གསལ་བསྒྲགས་བྱེད་ཀྱི་ཡིན།
བཙན་བཟུང་དང་གཉའ་གནོན་ཆེད་ཀྱི་དམག་འཐབ་འདིས་གནད་དོན་འདི་འགྲུབ་ཀྱི་
མི་འདུག་དེས་ན་ང་ཚོས་འདིའི་ནང་ཆ་ཤས་ལེན་གྱི་མིན།༽ ཞེས་ཨུ་ཚུགས་
བྱས་ཡོད།
བྷོརོ་ནར་གྱིས་བཙན་འཛུལ་བྱས་པའི་ས་གནས་སུ་ཞབས་ཞུ་བྱེད་དགོས་
ཟེར་མཁན་གྱི་དམག་སྤྱི་ལ་བཏང་པའི་ཡི་གེ་དེ་ནི། བློ་ཡུལ་དུ་མི་ཤོངས་བ་ཞིག་
བྱེད་དགོས་རེད་ཅེས་བཀའ་གཏོང་མཁན་གྱི་དམག་དཔུང་དང་། དམག་མི་སྒེར་གྱི་
འབྲེལ་བའི་ཐོག་ལ་སྒོམ་གྱི་ཉམས་ལེན་ཞིག་རེད། བྷོརོ་ནར་ལྕགས་ཁྲབ་འཁོར་
ལོའི་མེ་འཕེན་པ་ཡིན་སྐབས། མི་ཚོགས་ཤིག་ལ་འབར་མདེལ་འཕེན་དགོས་པའི་
བཀའ་གནང་དུས་དེ་འདྲའི་མྱོང་ཚོར་ཞིག་བྱུང་བ་རེད། ༼རྙོག་འཛིངས་ཅན་གྱི་
དྲག་པོའི་འཕྲུལ་འཁོར་གྱི་འཁོར་ལོ་འདིའི་ནང་དུ་ང་ནི་མཐའ་མའི་མེ་རྐྱེན་ཆུང་
ངུ་དེ་རེད། ང་ནི་བཀའ་བསྒོའི་བང་རིམ་ལྕགས་ཐག་གི་འབྲེལ་ཐག་ཆུང་ཤོས་དང་
མཐའ་མ་དེ་རེད། ང་རང་ཉིད་སྐུལ་རྐྱེན་དང་ཡ་ལན་ཙམ་ཞིག་ཏུ་དམའ་རུ་གཏོང་
བར་ངས་བཀའ་གང་གནང་ལ་བརྩི་རྒྱུ་མ་གཏོགས་མེད། ༼མེ་མདའ་རྒྱོབས་༽
ཅེས་པའི་བཀའ་དེ་ཉན་ཏེ་འཆར་གཞི་ཆ་ཚང་བ་བསྒྲུབ་པའི་ཆེད་དུ་སྐམ་པ་གནོན་
རྒྱུ་དང་། ངས་འདི་དག་ཐམས་ཅད་འཕྲུལ་འཁོར་གྱི་མི་ཞིག་ཡིན་པ་ནང་བཞིན།
ལྕགས་ཁྲབ་ཀྱི་མདེའུ་མེ་མདའི་ཁ་ནས་ཐོན་ཏེ་དམིགས་འབེན་གྱི་ཐད་དུ་འཕུར་འགྲོ་
སྐབས། ལྕགས་ཁྲབ་འགུལ་བ་ཙམ་ལས་ཚོར་རྒྱུ་གཞན་མེད་པ་ལྟ་བུ་བྱེད་དགོས།༽
ཞེས་བྲིས།
བྷོརོ་ནར་གྱིས་ཁོང་རང་དམིག་བསལ་རྣམ་དཔྱོད་ཅན་གྱི་དམག་མི་ཞིག་
མིན་ན་ཡང་། བསམ་བློ་གཏོང་ཐུབ་མཁན་ཞིག་ཡིན་ཅེས་བྲིས་ཡོད། དེས་ན་
ཁོས་མེ་མདའ་བརྒྱབ་རྒྱུར་ཁས་ལེན་མ་བྱས་པ་རེད། ཁོས་རང་ཉིད་༼མི་ཚོས་
མ་འགྲོ་སྔོན་ལ་ལག་པས་བཟུང་སྟེ་རྐང་འོག་ཏུ་གསོད་པའི་སྐད་སྒྲ་སྒྲོག་པའི་སྦྲང་
འབུ་ཞིག་༽ ཡིན་པའི་ཁས་ལེན་བྱས། འོན་ཀྱང་ཨིས་རལ་གྱི་ཆབ་སྲིད་ཀྱི་
མགོ་ཁྲིད་དང༌། དམག་སྤྱི་ཚོ་ལ་ཁོའི་ཉེན་བརྡ་དེ་ནུས་ཤུགས་ཆེན་པོ་བྱུང་བ་རེད།
༼སྦྲང་འབུ་གཅིག་གིས་ལྕགས་ཁྲབ་འཁོར་ལོ་གཅིག་འགོག་ཐུབ་ཀྱི་མ་རེད་ལ།
ལྕགས་ཁྲབ་འཁོར་ལོ་དུ་མ་དང༌། ལྐུགས་རྟགས་ཀྱི་གོམ་བགྲོད་དེ་བས་ཀྱང་མིན།
འོན་ཀྱང་མཐའ་མ་དེར་མེ་འཕེན་པ་དང༌། ཁ་ལོ་པ། བཀའ་འདོམས་པ་གཞན་
ཚོས་དམིགས་ཡུལ་བྲལ་བའི་མི་གསོད་མང་ནས་མང་དུ་མཐོང་ཚེ། ཁོང་ཚོས་ཀྱང་
བསམ་བློ་གཏོང་བ་དང་སྐད་སྒྲ་སྒྲོག་པ་བྱེད་ཀྱི་རེད། ང་ཚོ་ནང་བཞིན་བརྒྱ་ལྷག་ད་
ལྟ་ཡོད་བཞིན་པ་རེད། མཐའ་མཇུག་དེར་ང་ཚོའི་སྐད་སྒྲ་དེ་རྣ་མཆོག་འོན་པར་བྱེད་
པའི་འབྲུག་སྒྲར་གྱུར་ཏེ་ཁྱེད་རང་དང་ཁྱེད་རང་གི་ཕྲུ་གུ་ཚོའི་རྣ་བར་བྲག་ཆ་འཐབ་
ཀྱི་རེད། ང་ཚོའི་ངོ་རྒོལ་འདི་ལོ་རྒྱུས་ཀྱི་དེབ་ནང་དུ་བཀོད་དེ་མི་རབས་ཚང་མས་
མཐོང་གི་རེད། དེས་ན། དམག་སྤྱི་ལགས། ང་མེད་པར་མ་བཟོས་པའི་སྔོན་དུ་
ཁྱེད་རང་གིས་ཀྱང་ཐུགས་བསམ་ཆུང་ངུ་ཞིག་བཞེས་ན་མ་རེད་དམ།༽ ཞེས་བྲིས།
ས་རུ ཝ་ནིཀ་ཚོས་བྱས་པ་ལྟར་ཆ་ཤས་མ་བླངས་པ་དེ་ནི་ཚུལ་མིན་དང༌།
ནག་ཉེས་ལ་དོ་སྣང་འགུགས་པའི་ཐབས་ལམ་གཅིག་རེད། གཞན་དེ་རང་ཉིད་
ཀྱིས་གང་བྱས་པ་དང་མཐོང་བ་དེའི་སྐོར་ལ་སྨྲ་བརྗོད་བྱེད་རྒྱུ་དེ་རེད། ཕྱི་ལོ་༢༠༠༤
ནས་བཟུང་ཨིས་རལ་གྱི་དམག་མི་ཟུར་པ་ཚོས་གོ་སྒྲིག་བྱས་པའི་མི་སྨྲ་བའི་བརྟུལ་
ཞུགས་དཀྲོག་པ་ཟེར་བའི་ཚན་པ་དེས་དམག་མི་སྒེར་གྱི་ཚིག་ཐོ་བསྡུ་རུབ་བྱེད་ཀྱི་
ཡོད། དམག་མི་ཚོར་སྐད་རྒྱག་དགོས་པའི་སྐུལ་འདེད་བྱེད་པ་དང་། ཁོང་ཚོའི་
བསམ་ཚུལ་གང་ཡོད་ཤོད་སའི་གོ་ཡུལ་ཞིག་བསྐྲུན་པ་ལ་བརྟེན་ནས་ངོས་ལེན་མི་
བྱེད་པའི་ལེགས་བྱང་དེ་ཉམས་དམས་སུ་བཏང་སྟེ། བདེན་པའི་དགོས་མཁོ་ཡོད་པ་
ཤེས་མཁན་ཚོའི་སྙིང་སྟོབས་ལ་སྐྱོར་འདེགས་བྱུང་བ་རེད།
ཨིས་རལ་སྲིད་གཞུང་གིས་༢༠༠༨ ཟླ་༡༢ ནས་༢༠༠༩ ཟླ་༡ བར་གྱི་
ཀཱས་ལེཌ་ཞེས་པའི་བདུན་ཕྲག་འགའི་དཔུང་འཇུག་དེའི་སྐབས་སུ། ཤས་ཆེ་བ་ཞི་
བའི་མང་ཚོགས་ཡིན་པའི་པེལིས་ཊིན་བ་ཆིག་སྟོང་ཉིས་བརྒྱ་རྐྱེན་འདས་སུ་ཕྱིན་པ་
དེ་དམག་ཁྲིམས་ལས་འགལ་མེད་པའི་ཨུ་ཚུགས་བྱས་པ་རེད། དེ་དང་དུས་མཉམ་
དུ་པེལི ས་ཊིན་གྱི་ཧ་མཱས་སྡེ་ཚན་ཀྱིས་ཨིས་རལ་གྱི་ཞི་བའི་མང་ཚོགས་ཀྱི་ཐོག་ཏུ་
འབར་མདེལ་ཕངས་ཏེ་མི་བཅུ་གསུམ་ལ་སྲོག་སྐྱོན་བྱུང་བ་རེད།
ཨིས་རལ་གྱི་གཞུང་འབྲེལ་འགྲེལ་བཤད་དེར་གཞན་དག་ཚོས་མོས་མཐུན་
མ་བྱས་པ་རེད། དམག་འཁྲུག་གི་གནད་དོན་གྱི་ཐོག་ལ་འགྲེལ་བརྗོད་བྱེད་པ་ལ་
རྟག་ཏུ་སྙིང་སྟོབས་ཀྱི་དགོས་མཁོ་ཡོད། དེ་ཡང་སུ་སན། སོན་ཏག་གིས་༢༠༠༤
ནང་གི་༼རི་ཕུས་ནིཀ། ཨིས་རལ་གྱི་བློ་གྲོས་ཅན་གྱི་དམག་མི་༽ ཞེས་པའི་ནང་
དུ་༼རང་ཕྱོགས་ཀྱི་མི་སྡེ་ནང་བཞིན། གཞན་ཕྱོགས་ཀྱི་མི་སྡེ་ཚོའི་ཚེ་སྲོག་ལའང་
རིན་ཐང་འདྲ་མཉམ་ཡོད་པ་བཤད་ན། དེ་ལ་མི་ཚོས་ག་དུས་ཀྱང་དགའ་གི་མ་རེད།
དེ་ནི་རྟག་ཏུ་རྒྱལ་ཞེན་མེད་པར་རྩི་གི་རེད།༽ ཅེས་བརྗོད་ཡོད།
དེ་ལྟར་ཡང་། ཨིས་རལ་གྱི་དམག་མི་འགའ་ཤས་ཀྱིས་ཀཱས་ལེ ཌ་དཔུང་
འཇུག་གི་སྐབས་སུ་རང་གིས་མཐོང་བ་དང་བྱས་པའི་ཚུལ་མིན་བྱ་སྤྱོད་ཀྱི་སྐོར་ལ་
སྐད་ཆ་ཤོད་རྒྱུའི་གྲ་སྒྲིག་ཡོད། མི་སྨྲ་བའི་བརྟུལ་ཞུགས་དཀྲོག་པས་ནུས་ཤུགས་
ཆེ་བའི་ཚིག་ཐོ་མང་པོ་བསྡུས་ཏེ་དཔར་བསྐྲུན་བྱས་པ་རེད། དཔར་བསྐྲུན་བྱས་པ་
དེས་སྲིད་གཞུང་ལ་ཁོང་ཁྲོ་བསླངས་པ་དང༌། གཞན་དག་ཚོར་གཉིད་སོད་པའི་དྲིལ་
བརྡ་ལྟ་བུར་གྱུར་བ་རེད། གང་ཡིན་ཟེར་ན་མཉམ་འབྲེལ་རྒྱལ་ཚོགས་ཀྱི་ཞིབ་དཔྱོད་
དེས་ཨིས་རལ་གྱིས་༼རྣམ་དབྱེ་བྲལ་བའི་ཕར་རྒོལ་༽ དང༌། དར་ཆ་དཀར་པོ་
འཕྱར་ནས་ཡོང་མཁན་ཚོ་ལ་མེ་མདའ་བརྒྱབ་པ་ཐེ་བའི་གྷ་ཛ་ནང་གི་༼ཞི་བའི་སྤྱི་
ཚོགས་ཐོག་ཤེས་བཞིན་དུ་ཕར་རྒོལ་བྱས་པ་༽ བཅས་ཀྱི་ནང་དུ་ཚེ་སྲོག་ཤོར་བའི་
བདེན་པ་དེར་གདོང་ལེན་བྱེད་རྒྱུའི་གྲ་སྒྲིག་དགོས་ཀྱི་ཡོད།
གྷ་ཛའི་ནང་གི་དྲག་པོའི་དཔུང་འཇུག་གི་སྐོར་ལ་རང་ཉིད་ཀྱི་ཚོར་བ་མི་
སྨྲ་བའི་བརྟུལ་ཞུགས་དཀྲོག་པ་ལ་འགྲེལ་བརྗོད་བྱེད་སྐབས་དམག་མི་གཅིག་གིས་
༼ང་ལ་ཕྲུ་གུ་ཞིག་གིས་མེ་ཤེལ་འཁྱེར་ཏེ་གྲོག་མ་ཉི་བསྲེགས་གཏོང་བའི་རྩེད་མོ་
རྩེ་བ་ལྟར་ཚོར་བྱུང་། རང་ལོ་ཉི་ཤུ་ལོན་པའི་ན་གཞོན་ཞིག་གིས་མི་གཞན་དག་ལ་
འདི་རིགས་བྱེད་མི་དགོས་པ་ཞིག་ཡོང་དགོས།༽ ཞེས་སྨྲས།། །།

༧ གསང་བ་བརྟོལ་བ།

དྲང་བདེན་མེད་ན་ཆེས་མཐོང་གང་ན་ཡོད།
སི་ས་རོ།
བདེན་པ་ནི་ཉི་མ་ལྟར་རེད།
དུས་ཚོད་འཁྱུག་ཙམ་གྱི་རིང་ལ་འགེབ་ཐུབ་ཀྱི་རེད་དེ། དུས་བརྟན་དུ་འགྲོ་གི་མ་
རེད།
ཨེལ་ལྦིས། པྲིསལེ།
བློ་ཁོག་ཆེན་པོ།
འཇར་མན་གྱི་རྒྱལ་འབྲེལ་ཐབས་བྱུས་པ་གཞོན་པ་སྙོམ་ཆུང་ཡིན་པ་གང་ཞིག་ལ།
ནཱ་ཛི་ལ་ལ་ཞེ་ལོག་པ། ཕྲིཛ། ཀོལ་བྷེ་ཡིས་ཧིཊ་ལར་གྱི་ཤིན་ཏུ་གལ་གནད་ཆེ་
བའི་གསང་བ་རྣམས་མནའ་འབྲེལ་མཐུན་ཕྱོགས་ཚོའི་ལག་པར་སྤྲད་དེ་རང་ཉིད་ཀྱི་
སྲོག་ལ་ཡང་ཡང་ཉེན་ཁ་བཟོས་པ་རེད། ཁོང་གི་སྙིང་སྟོབས་ལྡན་པའི་བྱེད་ལས་
དེས་འཛམ་གླིང་དམག་ཆེན་གཉིས་པའི་བརྒྱུད་རིམ་དེར་འགྱུར་བ་ཡོང་རྒྱུའི་རམ
འདེགས་བྱས་པ་རེད། འོན་ཀྱང་༡༩༤༥ རྗེས་སུ་ཁོང་ནི་མི་གྲལ་ནས་བུད་པ་ལྟ་བུ་
ཞིག་ལ་རྩིས་ཏེ་སྣང་ཆུང་བྱས་པའམ། བརྗེད་བཅུག་པ་རེད། ཉེ་བའི་ལོ་ཤས་ཀྱི་
ནང་དུ་དེར་མཐའ་མ་འགྱུར་བ་ཡོང་རྒྱུའི་འགོ་ཚུགས་པ་རེད།
ལོ་རྒྱུས་དེ་ཕྱི་ལོ་༡༩༣༥ ལོར་ཀོལ་བྷེ་མེ་དྲི ཌ་ནང་ཡོད་པའི་འཇར་མན་གཞུང་ཚབ་
ཏུ་ལས་ཀ་བྱེད་སྐབས་འགོ་ཚུགས་པ་རེད། འཇར་མན་གྱི་ཇུའུ་ཡིན་པའི་ཚོང་པ།
ཨརྣེས྄། ཀོཅར་ཊེ་ལར་གྱིས་ཧིཊ་ལར་གྱི་ཇུའུ་ལ་རྒྱབ་འགལ་བྱེད་པའི་ཁྲིམས་
གསར་པ་དེར་ངོ་རྒོལ་མཚོན་ཆེད། འཇར་མན་གྱི་ཡུལ་མིའི་རང་བཞིན་དོར་
བའི་ཕྱིར་གཞུང་ཚབ་ཁང་དུ་སླེབས་པ་རེད། དུས་ཡུན་ཐུང་བའི་གཞུང་འབྲེལ་གྱི་
ཐུག་འཕྲད་དང་པོ་དེའི་སྐབས་སུ་ཡང་ཀོཅར་ཊེ་ལར་གྱིས་ཀོ་བྷེ་ལ་ནཱ་ཛིའི་གནད་
དོན་གྱི་ཐད་ལ་དོན་གཉེར་དེ་ཙམ་མེད་པ་དེ་ཤེས་པ་རེད། ཡིད་འགུལ་བྱུང་བ་ལ་
བརྟེན་ནས་ཁོས་ཀོལ་བྷེ་དེའི་རྗེས་སུ་འཚིག་ཇ་འཐུང་བར་མགྲོན་འབོད་བྱས་པ་རེད།
ཁོང་གཉིས་གྲོགས་པོར་གྱུར་བ་རེད། ཀོཅར་ཊེ་ལར་གྱིས་ཀོལ་བྷེ་ལ་༼ད་ཆ་ཁྱེད་
རང་ངས་སྐད་ཆ་ཤོད་འདོད་ཡོད་པའི་འཇར་མན་པ་གཅིག་པུ་དེ་རེད།༽ཅེས་བརྗོད།
ཀོལ་བྷེ་ལྷོ་ཨཕ་རི་ཀའི་ནང་དུ་གནས་སྤོས་བཏང་བ་དང༌། ཀོཅར་ཊེ་ལར་
སུཛར་ལཎཌ་དུ་སྤོས་པ་རེད། ཕྱི་ལོ་༡༩༣༩ ལོར་འཛམ་གླིང་དམག་ཆེན་གཉིས་
པ་འགོ་འཛུགས་དེར་ཀོལ་བྷེ་བྷར་ལིན་དུ་ཕྱིར་ལོག་བྱས་སྐབས། ཐོག་མར་ཁོང་ལ་
རྒྱུན་ལྡན་གྱི་ཡིག་འབྲིའི་ལས་ཀ་བསྐུལ་བ་རེད། ཡིན་ན་ཡང་ག་ལེར་ཁོའི་ལས་ཀ་
དེས་སྲིད་གཞུང་གི་གསང་བའི་གནས་ཚུལ་སྐོར་ལ་སྙོབས་ཐུབ་པའི་གོ་སྐབས་བྱུང་
བ་རེད། ཁོས་ཤར་ཕྱོགས་སུ་ཡོད་པའི་ཧིཊ་ལར་གྱི་ལས་ཁུངས་ཨ་མར་ཕྱིན་ཏེ།
ནཱ་ཛིའི་མི་གསོད་འཕྲུལ་འཁོར་དེའི་སྐོར་ལ་གང་ཤེས་པ་དེས་ཁོ་ལ་འཇིགས་སྣང་
སྐྱེས་པ་རེད།
ཕྱི་ལོ་༡༩༤༣ ལོར་མི་ཆེན་ཚོའི་འབར་རྫས་ཀྱི་གབ་ཁུང་ནང་བུད་མེད་
གཅིག་ཐུག་པ་དེ་བརྒྱུད་དེ་གཞུང་འབྲེལ་ཡིག་ཆ་ཕར་སྐྱེལ་ཚུར་ལེན་བྱེད་མཁན་
ཞིག་ཏུ་བདམས་པ་རེད། ཁོའི་ལས་འགན་དེ་བར་གནས་སུཛར་ལཎཌའི་ནང་གི་
འཇར་མན་གཞུང་ཚབ་ཏུ་ནཱ་ཛིའི་གཞུང་འབྲེལ་གྱི་ཡིག་ཆ་ཁག་མི་ངོ་བོས་སྐྱེལ་རྒྱུ་
དེ་ཡིན། ཀོལ་བྷེ་ལ་ལས་ཀ་དེ་རན་པོ་ཞིག་བྱུང་བ་རེད། གཞུང་འབྲེལ་གྱི་ཡིག་
ཆ་དང་ལྷན་དུ་ཁོས་གཞུལ་འབྲེལ་མ་ཡིན་པའི་དངོས་ཟོག་འཁྱེར་གྱི་ཡོད། ཁོས་
ཟླ་བ་མང་པོར་བསགས་པའི་གསང་བའི་ཡིག་ཆ་རྣམས་རང་ཉིད་ཀྱི་གོས་ཐུང་ལྷུག་
ལྷུག་དེའི་འོག་ཏུ་སྦས་ཏེ། ཡིག་ཆ་དེ་ཚོ་བརླ་ཤ་ལ་དཀྲིས་ཏེ་སྐུད་པས་བསྡམས་ཏེ་
འཁྱེར་བ་རེད།
རང་ཉིད་ཀྱི་གྲོགས་པོ་ཀོཅར་ཊེ་ལར་བརྒྱུད་དེ་ཀོལ་བྷེ་ཡིས་སུཝིསི་རྒྱལ་
ས་བྷརྣ་དུ་ཡོད་པའི་དབྱིན་ཇིའི་རྒྱལ་འབྲེལ་ཐབས་བྱུས་པ་ལ་འབྲེལ་བ་བྱས་པ་རེད།
དབྱིན་ཇིས་ཁོང་ལ་མ་ཐུག་པ་རེད། ཁོང་ཚོའི་བསམ་པར་ཀོལ་བྷེ་ལ་དངུལ་དགོས་
ཀྱི་མེད་ཙང་ཁོ་རྫུན་མ་ཞིག་ཡིན་པར་ཡིད་ཆེས་བྱས་པ་རེད།
སུཛར་ལཎཌིའི་ནང་དུ་ཡོད་པའི་ཨ་རིའི་གསང་བའི་ལས་ཁུངས་ཀྱི་གཙོ་
འཛིན། ཕྱིས་སུ་ཨ་རིའི་དབུས་གསང་བའི་ལས་ཁུངས་ཀྱི་མགོ་བྱེད། ཨེལན།
ཌ་ལས་ཀྱིས་ཀྱང་དྭོགས་ཟོན་བྱས་པ་རེད། འོན་ཀྱང་ཁོས་ལོ་ཉི་ཤུ་རྩ་དྲུག་གི་གོང་
དུ་ཅོག་པོལ་རྩེད་རྒྱུའི་ཆེད་དུ་ཨུ་རུ་སུའི་གྱེན་ལོག་པ་ཞིག་དང་ཐུག་འཕྲད་མ་བྱས་
དེ་དྲན་པ་གསོས་པ་རེད། དེས་ན་ཁོས་༡༩༡༧ ནང་ཨུ་རུ་སུའི་གསར་བརྗེའི་མགོ་
འཁྲིད་མཁན། ལ་ཌི་མིར། ལེ་ནིན་དང་ཐུག་རྒྱུའི་གོ་སྐབས་དེ་ཤོར་བ་རེད། དེར་
བརྟེན་ཌུ་ལས་ཡིས་ད་རེ་གཅིག་བྱས་ན་ཕན་ཐོགས་ཆེན་པོ་ཡོང་སྲིད་པའི་ཡ་མཚར་
བའི་མགྲོན་པོ་དེ་ཐུག་རྒྱུར་ཐག་བཅད་པ་རེད།
༼སྒྲ་མ་མཁན་གཅིག་གིས་རང་གི་ཕུ་ཐུང་ནང་ནས་མིག་འཕྲུལ་གཅིག་
རྗེས་གཉིས་མཐུད་སྟོན་པ་ལྟར་༽ ཀོལ་བྷེ་ཡིས་ཡིག་ཆ་གཅིག་རྗེས་གཉིས་
མཐུད་བཏོན་པ་རེད། ཅེས་༼ཊྛཱཌ། རིཁ། གི་སྙིང་དཀྱིལ་གྱི་སོ་པ་༽ ཞེས་པའི་
ཀོལ་བྷེ་ཡི་ལོ་རྒྱུས་ལུ་ཁཱས། ཌེ་ལ་ཊར་གྱིས་བྲིས་པ་དེའི་ནང་དུ་གསལ། ཀོལ་
བྷེ་ཡིས་༼ ངའི་འདོད་པ་དེ་དམག་འཐབ་ཀྱི་དུས་ཡུན་ཐུང་དུ་གཏོང་རྒྱུ་དེ་ཡིན་༽
ཞེས་བརྗོད་དེ་དངུལ་མ་བླངས་པ་རེད། ཕྱིས་ཀྱི་ལོ་གཉིས་ཀྱི་ནང་དུ་སྒེར་གྱི་སྲོག་
ལ་ཉེན་ཁ་ཤུགས་ཆེ་དང་སྦྲགས་ཏེ། ཀོལ་བྷེ་ཡིས་ཆེས་གསང་བའི་ཡིག་ཆ་ཁག་
ཡང་ཡང་འོར་འདྲེན་བྱས་ཏེ་མཐུན་ཕྱོགས་ཚོ་ལ་སྤྲད་པ་རེད། ༼ཅི་སྟེ་ཁོང་མཚན་
ལ་སུཝིསིའི་མགྲོན་ཁང་ནང་དུ་མེད་པ་ཤེས་ན། དེ་འགེབ་ཐབས་ཀྱི་སྒྲུང་དེ་ནི་ཁོང་
གཞང་ཁང་དུ་འགྲོ་རྒྱུར་དགའ་པོ་ཡོད་པ་དང༌། ཁོས་འདོད་པ་བསྟེན་པའི་ནད་
བརྟག་དཔྱད་ཀྱི་ཆེད་དུ་སྨན་པ་ཞིག་བསྟེན་གཏུགས་བྱས་ཏེ་དེའི་འགྲོ་སོང་གི་བྱུང་
འཛིན་དཔང་རྟགས་ཀྱི་ཆེད་དུ་ཉར་བ་རེད།༽
ཨ་རིའི་གསང་བའི་ལས་ཁུངས་ཀྱི་རི་ཅརཌ། ཧེམས྄་ལྟར་ན། ཁོང་གི་
གནས་ཚུལ་འབྱུང་ཁུངས་ཡིག་ཆ་ཁྱོན་བསྡོམས་༢༦༠༠ དེ་ནི་༼ མནའ་འབྲེལ་
རྒྱལ་ཁབ་ཚོའི་ཆེད་དུ་ལས་ཀ་བྱེད་མཁན་གྱི་གསང་མྱུལ་བས་སྤྲད་པའི་གནས་ཚུལ་
གལ་འགངས་ཆེ་ཤོས་དེ་རེད།༽ ཅེས་བརྗོད། ཨེ་ལན། ཌུ་ལས་ཡིས་ཀོལ་བྷེ་
ནི་༼དམག་འཁྲུག་གི་ཐོག་ལ་གནས་ཚུལ་འབྱུང་ཁུངས་རྨད་དུ་བྱུང་བའི་གྲས་ནས་
གཅིག་རེད།༽ ཅེས་བགྲངས་ཡོད།
འདི་དག་ཚང་མས་ཀོལ་བྷེ་ནི་༡༩༤༥ རྗེས་སུ་སྙན་གྲགས་ཅན་གྱི་དཔའ་
བོ་ཞིག་ཏུ་གྱུར་པའི་བརྡ་སྟོན་བྱས་ཡོད། འོན་ཀྱང་འཇར་མན་གཞུང་གིས་ཁོས་
༼རྒྱལ་ཁབ་ལ་རྒྱབ་ལྟོས་༽ བྱས་པར་བརྟེན། རྒྱལ་འབྲེལ་ཐབས་བྱུས་ཀྱི་ལས་ཀ་
བྱེད་དུ་མ་བཅུག་པ་རེད། གཞན་དག་ཚོས་ཁོའི་ལོ་རྒྱུས་ཆེས་གཙང་མ་ཡོད་པ་དེར་
དྭོགས་པ་བྱས་ཏེ་གནས་ཚུལ་ཡང་དག་མ་ཡིན་པར་བསམ་པ་རེད། དེའི་སྐབས་སུ་
ཨ་རིའི་གཞུང་ནི་ནཱ་ཛིའི་ཚན་རིག་པ་ཚོ་ཨ་རིར་ལས་ཀ་བྱེད་དུ་སྐད་གཏོང་བ་ལ་
དོན་གཉེར་ཆེ་བ་ཡོད་པ་ལས། ད་ཆ་དགོས་མཁོ་མེད་ལ་སྙོམ་ཆུང་བའི་བསམ་བློ་
བ་ཞིག་ལ་རོགས་པ་བྱེད་རྒྱུ་དེ་གལ་ཆེར་རྩིས་མེད།
ཀོལ་བྷེ་སུཛར་ལཎཌ་དུ་སྤོ ོས་ཏེ་ལྕགས་ཐག་སོག་ལེའི་ཚོང་པ་ཞིག་
ཆགས་པ་རེད། ཁོང་༡༩༧༡ ལོར་མངོན་གསལ་མེད་པའི་སྒོ་ནས་གྲོངས་པ་རེད།
ཁོང་འདས་གྲོངས་སུ་གྱུར་ཏེ་མི་ལོ་གསུམ་ཅུ་ལྷག་ཕྱིན་པའི་རྗེས་སུ་
འཇར་མན་ཕྱི་སྲིད་ལྷན་ཁང་དུ་ཁང་མིག་གཅིག་ལ་ཁོང་གི་མིང་བཏགས་པ་རེད།
ལྷན་ཁང་དེ་ག་རང་གིས་ཁོང་ལ་༼རྒྱལ་ཚོང་པ་༽ཞིག་ལ་ངོས་འཛིན་གྱིས་ལས་ཀ་
སྐྱར་དུ་མ་སྤྲད་པ་རེད། ཕྱི་སྲིད་བློན་ཆེན་ཇོས་ཁ། ཕི་ཤར་གྱིས་༼ ང་ཚོའི་ཕྱི་སྲིད་
ལྷན་ཁང་གི་ལོ་རྒྱུས་ནང་དུ་དེ་ནི་འོད་འབར་བའི་ཤོག་ལྷེ་ཞིག་མ་རེད།༽ ཅེས་དོན་
ལ་གནས་ཆུང་བའི་ཚིག་བརྗོད་དང་སྦྲགས་ཏེ་སྨྲས་པ་རེད།
ཕྱིས་སུ་ཨ་རིའི་གསང་བའི་ལས་ཁུངས་སུ་བསྒྱུར་བའི་༡༩༤༥ ནང་འཐབ་
བྱུས་ཞབས་ཞུའི་ལས་ཁུངས་ཀྱི་བྷར་ལིན་དོན་གཅོད་ཁང་གི་གཙོ་འཛིན་པི་ཊར།
སི་ཅལ་གྱིས་བརྒྱ་ཕྲག་དྲུག་གི་རྗེས་སུ་ཀོལ་བྷེ་ལ་ཆེ་བསྟོད་བྱས་པར། ༼སྙན་
གྲགས་ཅན་གྱི་མི་གཞན་དག་ནང་བཞིན། ཁོང་ནི་ཆེས་དཀྱུས་མ་ཞིག་རེད། ཁོང་
གིས་ཁོང་རང་གིས་གང་བྱེད་དགོས་ཀྱི་ཡོད་པ་དེ་མཁྱེན་གྱི་ཡོད་པ་དང་། དེ་ལ་
ཡང་སྐྱར་བསམ་བློ་གཉིས་པ་ཞིག་བཏང་ཡོད་པ་མ་རེད།༽ ཅེས་བརྗོད་ཡོད།
བདེ་འཇགས་བྲལ་བའི་ལྷན་ཁང་།
ང་རང་ཐེ་བའི་སུ་ཞིག་གིས་ཀེཐ་རིན། གྷན་གྱིས་བྱས་པ་ནང་བཞིན་བྱས་
མེད། དེ་ནི་ཡོང་ངེས་པའི་དམག་འཁྲུག་ཅིག་གི་སྔོན་དུ། དུས་ཚོད་རན་
པོ་ཞིག་ལ། ཕལ་ཆེར་དམག་ཁྲུག་འགོག་ཐབས་ཀྱི་ཆེད་དུ་སྒེར་ལ་ཉེན་
ཁ་ཡོད་བཞིན་དུ་གསང་བའི་བདེན་པ་དག་བཤད་པ་རེད། པེན་ཊ་གྷོན་གྱི་
ཡིག་ཆ་ལས་ཀྱང་ཆེས་དུས་ཚོད་རན་པོ་དང་། ཕན་ནུས་ལྡན་པའི་མོའི་
ཧ་ཅང་གལ་ཆེ་ལ་བློ་ཁོག་ལྡན་པའི་གསང་བརྟོལ་དེ་ངས་དེ་སྔ་མཐོང་མ་
མྱོང་།
ཌེ་ནེ་ལ། ཨཝལས྄་བྷག།
རང་ལོ་ཉེར་བརྒྱད་དུ་སོན་པའི་ཀེཐ་རིན། གྷན་ནི་དབྱིན་ཇིའི་གཞུང་
གི་བརྡ་འཕྲིན་ལས་ཁུངས་ཨ་མར་རྒྱ་སྐད་ཀྱི་སྐད་སྒྱུར་རེད། ཕྱི་ལོ་༢༠༠༣ ཟླ་༡
ཚེས་༣༡ ཉིན་མོས་སྔར་རྒྱུན་ལྟར་ལས་ཀར་ཕྱིན་པ་རེད། མོས་འཚིག་ཇ་ཞིག་
དང་མངར་ཟས་ཞིག་ཉོས་ཏེ་ཐོག་ཀར་འཁྱེར་ནས་མོ་རང་གི་ལས་ཁུངས་ཀྱི་རྒྱ་ཅོག་
མདུན་དུ་བསྡད་པ་རེད། མོས་ཀམ་པུ་ཊར་སྒོ་ཕྱེས་ཏེ་གང་བཀླགས་པ་དེས་དུས་
གཏན་གྱི་རིང་ལ་མོའི་མི་ཚེར་འགྱུར་བ་བཏང་བ་རེད།
མེརི་ལཎཌ་གྱི་ཕོརཌ། མིཌ་དུ་ཡོད་པའི་ཨ་རིའི་རྒྱལ་ནང་བདེ་འཇགས་
ལྷན་ཁང་དང་མཚུངས་པའི་ཇི་སི་ཨེཅ་ཁིའུ་ཡི་༼ ས་གནས་དམིགས་འབེན་གྱི་གཙོ་
འཛིན་༽ ཕྲེངྐ༌། ཀོ་ཛ་ནས་བཏང་བའི་གློག་འཕྲིན་ཞིག་མོས་ཡིག་སྒམ་དུ་མཐོང་
བ་རེད། ཀོ་ཛས་གྷན་དང་མོའི་ལས་རོགས་ཚོ་ལ། མཐུན་ཕྱོགས་རྒྱལ་ཁབ་ཚོ་ཐེ་
བའི་གནད་ཡོད་བདེ་འཇགས་ལྷན་ཁང་གི་སྲིད་གཞུང་ཚོའི་ཁྱིམ་དང་ལས་ཀ་གཉིས་
ཀའི་ཁ་པར་དང་། བགྲོ་གླེང་རྣམས་ལ་གསང་ཉན་བྱེད་དགོས་ཚུལ་བྲིས་ཡོད།
གནས་ཚུལ་བསྡུ་རུབ་བྱས་པ་དེས། ཨི་རཱག་ཏུ་བཙན་འཛུལ་བྱེད་རྒྱུའི་འཆར་གཞི་
ལ། འདོད་བློ་མེད་པའི་སྲིད་གཞུང་ཚོས་མོས་མཐུན་བྱེད་པའི་སྐུལ་མ་བྱེད་རྒྱུར།
ཨ་རི་གཞུང་དང༌། དེའི་མཐུན་ཕྱོགས་དབྱིན་ཇིའི་གཞུང་ལ་འདེགས་བྱ་སྤྲོད་རྒྱུར་
རམ་འདེགས་བྱེད་ཀྱི་ཡོད།
གྷན་གྱི་ཉིན་རེའི་ལས་ཀ་དེ་གསང་ཉན་བྱེད་རྒྱུ་དང་འབྲེལ་བ་ཡོད། མོ་ལ་
མི་གཞན་སྒེར་ཕན་ཚུན་གྱི་སྐད་ཆ་ཉན་རྒྱུའི་དོན་དུ་གླ་ཕོགས་སྤྲོད་ཀྱི་ཡོད། འོན་
ཀྱང་གྷན་གྱིས་དུས་རྟག་ཏུ་མོ་རང་གི་ལས་ཀ་དེ་དབྱིན་ཇི་དང༌། དེའི་མཐུན་ཕྱོགས་
རྒྱལ་ཁབ་ཚོའི་བདེ་འཇགས་ལ་ཉེན་ཁ་བཟོ་མཁན་གྱི་མི་ཚོའི་སྐོར་ལ་གནས་ཚུལ་
བསྡུ་རུབ་བྱེད་རྒྱུ་དེ་ཡིན་པའི་ཡིད་ཆེས་བྱས་པ་རེད། མོས་ནམ་ཡང་ཕ་རན་སི་དང་།
ཅི་ལེ། མེཀ་སི ཁོ། བཅས་མང་གཙོ་ཅན་གྱི་བདེ་འཇགས་ལྷན་ཁང་གི་ཚོགས་མི་
ཚོར་སོ་མྱུལ་བྱེད་དགོས་པ་བསམ་ཡུལ་དུ་མེད། ཁོང་ཚོའི་བྱེད་ཉེས་ནི་སྲིད་འཛིན་
ཇོརྗ། ཌབ་ལུ། བྷུཤ་ཡི་དམག་གི་གྲོས་འཆར་དེའི་ཐོག་ལ་བློ་མི་བདེ་བ་ཚོར་བ་དེ་
རེད།
གྷན་ལ་དམིགས་བསལ་བློ་མི་བདེ་བ་བྱུང་བའི་རྒྱུ་མཚན་གཅིག་ནི།
བདུན་ཕྲག་གཅིག་གི་གོང་དུ་མོ་དང་མོའི་ལས་རོགས་ཚོ་ལ་གཞུང་འབྲེལ་གློག་
འཕྲིན་ཞིག་འབྱོར་བའི་ནང་དུ། ཇི་སི་ཨེཅ་ཁིའུའི་ལས་བྱེད་ཚོར་ཁྲིམས་འགལ་
གྱི་བྱ་བ་དུས་ནམ་ཡང་བྱེད་རྒྱུར་རེ་འདུན་མི་བྱེད་པའི་ཁས་ལེན་བྱས་ཡོད། གློག
འཕྲི ན་དེ འི་ནང་དུ་༼ ངས་ཁྱེད་རང་ཚོས་དྲི་བ་བཀོད་པ་ནས་ཤེས་གསལ་ལ།
ཁྱེད་ཚོ་འགའ་ཤས་ལ་གལ་ཏེ་ཨི་རཱག་ལ་དམག་བརྒྱབ་པ་ཡིན་ན། དེ་ཁྲིམས་
མཐུན་ཡིན་མིན་དང༌། བཟང་སྤྱོད་ཀྱི་གཞི་རྩ་ཡོད་མིན། དེ་བཞིན་དེའི་ནང་དུ་ཇི་
སི་ཨེཅ་ཁིའུའི་ཐེ་གཏོགས་བཅས་ཀྱི་ཐད་ལ་སེམས་ཁྲལ་ཡོད། དེས་ན་ཇི་སི་ཨེཅ་
ཁིའུའི་ལས་བྱེད་ཚོར་ཁྲིམས་མཐུན་མ་ཡིན་པའི་བྱ་བ་གང་ཡང་བྱེད་རྒྱུར་རེ་འདུན་
ཞུ་བའི་དྲི་བ་དེ་མེད།༽ ཅེས་བཀོད་ཡོད།
སྐབས་དེ་དུས་མྰར་སི་ཡ་དང༌། ཐོ་མས། མི་ཤཱལ་གྱི་༼དམག་འཁྲུག་
འགོག་ཐབས་བྱེད་མཁན་གྱི་སོ་མྱུལ་བ་༽ ཞེས་པའི་ནང་ལུང་འདྲེན་བྱས་པ་ལྟར་
གློག་འཕྲིན་དེས་བློ་བདེ་པོ་བཟོས་པ་རེད། འོན་ཀྱང་ད་ཆ་གྷན་གྱི་ཡིག་སྒམ་དུ་ཡོད་
པའི་ཀོ་ཛའི་གློག་འཕྲིན་དེས་ཐོག་མའི་བློ་བདེ་བའི་བརྡ་འཕྲིན་དེའི་ལྡོག་ཕྱོགས་སུ་
ཕྱིན་པ་རེད། སེམས་མི་སྐྱིད་པའི་ཉི་མ་ཁ་ཤས་ཕྱིན་པའི་རྗེས་སུ་གྷན་གྱིས་ཀོ་ཛའི་
གློག་འཕྲིན་དེ་གྲོགས་པོ་ཞིག་ལ་སྤྲད་པ་རེད། གྲོགས་པོ་དེས་ལོན་ཌོན་གྱི་ཨོབ་
ཛར་ཝར་ལ་སྤྲད་པ་རེད། གསར་ཤོག་དེས་དེ་དཔར་བསྐྲུན་བྱེད་རྒྱུར་ཐེ་ཚོམ་བྱས།
རྩོམ་སྒྲིག་པ་ཚོས་ཡ་མཚར་བའི་གློག་འཕྲིན་དེ་བསམ་བཞིན་དུ་རྙི་བཙུག་པའམ།
རྫུན་མ་ཞིག་ཡིན་སྲིད་པའི་སེམས་ཁྲལ་བྱུང༌། དོན་དངོས་སུ་དམག་འཁྲུག་ཅིག་
འགོ་འཛུགས་པའི་ཆེད་དུ་སྲིད་གཞུང་ཞིག་འདི་འདྲའི་ངོ་ཚ་བྲལ་བ་ཡོང་སྲིད་དམ།
དེའི་ལན་དེ་སྲིད་ཀྱི་རེད་ཅེས་བརྗོད་ན་འགྲིགས། ཝ་ཤིང་ཊོན་དུ་རྟེན་གཞི་
བྱས་པའི་ཨོབ་ཛར་ཝར་གྱི་གསར་འགོད་པས་རྒྱལ་ནང་བདེ་འཇགས་ལྷན་ཁང་དུ་ཁ་
པར་བཏང་སྟེ་ཀོ་ཛ་ལ་མཐུད་རོགས་ཞུས་པ་རེད། དུས་ཡུན་ཐུང་ངུའི་ནང་༼ཀོ་
ཛའི་དྲུང་ཡིག་དེས་ཆེས་ཕྱིས་དྲགས་པའི་རྗེས་སུ་ཁ་པར་དེ་སུ་ནས་ཡིན་པ་ཤེས་
པའི་བར་༽ ཀོ་ཛ་དངོས་སུ་ཡོད་པ་དེ་ངོས་ལེན་བྱུང་བ་རེད། ཕན་ཚུན་བཀའ་
མོལ་འདི་ལྟར་བྱུང་བ་རེད།
༼ཕྲེངྐ༌། ཀོ་ཛའི་ལས་ཁུངས་ཡིན་༽
༼ང་ཕྲེངྐ༌། ཀོ་ཛ་ལ་བཀའ་མོལ་ཞུས་ན་འགྲིགས་ཀྱི་རེད་པས། ཐུགས་
རྗེ་གཟིགས།༽
༼སུས་ཁ་པར་རེད་ཞུ་དགོས་སམ།༽
༼ ལན་ཌན་དུ་རྟེན་གཞི་བྱས་པའི་ཨོབ་ཛར་ཝར་གསར་ཤོག་གི་ཨེཌ།
འུ་ལན་མི་ཡིན།༽
ཡུད་ཙམ་ངང་འཐེན་བྱུང་།
༼ཁྱེད་རང་སུ་ལ་བཀའ་མོལ་ཞུ་དགོས་ཡོད་དམ།༽
༼ཕྲེངྐ༌། ཀོ་ཛ་ལ་༽
༼དགོངས་དག ངས་ཁོང་རྩ་བ་ནས་གོ་མ་མྱོང༌།༽
ཨོབ་ཛར་ཝར་གྱི་གནས་ཚུལ་དེ་འཛམ་གླིང་ཁྱོན་ཡོངས་ཀྱི་མགོ་བརྗོད་
དུ་གྱུར་བ་རེད། སོ་མྱུལ་གྱི་དམིགས་འབེན་དུ་བཟུང་བ་ཁག་ཐེ་བའི་ཕྱོགས་མང་པོ་
ནས་ཁོང་ཁྲོ་ལངས་པའི་ཚུར་སྣང་ལན་འཆར་བྱུང༌། དཔེར་ན། ཅི་ལི་བ་ཚོས་ལོ་
བཅོ་ལྔའི་གོང་དུ་པི་ནོ་ཅེའི་དུས་རབས་རྗོགས་པ་དེས། ད་ཆ་ཁོང་ཚོའི་ལུང་པ་དེ་ཨ་
རིའི་རྩེད་མོ་ངན་པའི་གནོད་འཚེ་འཕོག་མཁན་ཞིག་ཏུ་འགྲོ་མི་སྲིད་པའི་ཡིད་ཆེས་
བྱས་པ་རེད། འོན་ཀྱང་ཨ་རིའི་གསར་དུ་གསང་བརྟོལ་བྱུང་བའི་ལྐོག་ཉན་བྱེད་པའི་
འཆར་གཞི་དེས་དེ་འདྲ་མ་ཡིན་པ་བསྟན་པ་རེད།
དབྱིན་ཇིའི་ལུང་པར་གསང་བ་ཤོར་བ་དེའི་ཐད་ལ་ཞིབ་དཔྱོད་ཅིག་འགོ་
བཙུགས་པ་རེད། གྷན་འཛིན་བཟུང་བྱས་ཏེ་གཞུང་འབྲེལ་གསང་བའི་ཁྲིམས་
བཤིགས་པའི་ཉེས་འཛུགས་བྱས་པ་རེད། དེ་ནས་༢༠༠༤ ནང་ལོ་གཅིག་གི་རྗེས་
སུ་ཁྲིམས་བཤེར་སྒོ་ཕྱེས་སྐབས། གྱོད་འཛུགས་པས་དཔང་རྟགས་གང་ཡང་སྟོན་གྱི་
མིན་ཞེས་གསལ་བསྒྲགས་བྱས་པ་རེད། གྱོད་དོན་དེ་ཏ་སེའི་ཁང་པ་ནང་བཞིན་རྡིབ་
པ་རེད།
ཉེས་འཛུགས་དེ་རང་ཉིད་ཀྱི་ཆོ་མེད་པའི་གནས་བབ་ལ་ཁ་གཏད་བཅགས་
པ་འདྲ་བོ་བྱུང་བ་རེད། གང་ཡིན་ཟེར་ན་མཉམ་འབྲེལ་རྒྱལ་ཚོགས་ཀྱི་དྲུང་ཆེ།
ཀོ་ཕི། ཨ་ནན་ཐེ་བའི་མང་པོ་ཞིག་གིས་ཁྲིམས་འགལ་ཡིན་པར་ངོས་འཛིན་བྱས་
པའི་དམག་འཁྲུག་ཅིག་ལ། ལམ་བཟོ་བའི་ཆེད་དུ་དམིགས་པའི་བྱེད་ལས་ཞིག་
ཁྲོམ་བསྒྲགས་བྱེད་མཁན་ཞིག་ལ་ཉེས་འཛུགས་བྱེད་ཐབས་བྱས་པ་རེད།
ཅོད་པན་གྱོད་འཛུགས་ཞབས་ཞུ་ཁང་གིས་གྷན་ལ་ནག་ཉེས་བཀལ་བར་
དཔང་རྟགས་ཆེས་ཉུང་ངུ་ལས་མེད་པ་བརྗོད་ཡོད། གང་ཡིན་ཟེར་ན་དགོས་ངེས་
ཅན་གྱི་སྲུང་སྐྱོབ་དེ་ངོས་ལེན་མི་བྱེད་རྒྱུ་གྱོད་འཛུགས་པས་ཐུབ་མེད། ཚིག་བརྗོད་
དཀྱུས་མའི་ལམ་ནས་བཤད་ན། བཤེར་དཔང་ལྷན་ཚོགས་ཀྱིས་གྷན་གྱིས་བློ་ཁོག
ཆེན་པོ་དང་ཚུལ་མཐུན་གྱི་བྱ་བ་ཞིག་བྱས་པའི་མཇུག་བསྡོམས་རྒྱག་ངེས་པ་རེད།
རང་དབང་ཅན་གྱི་སྐྱེས་པ་དང་བུད་མེད་བཅུ་གཉིས་ཀྱིས་མོས་༼ འདི་ཕྱིར་བསྒྲགས་
བྱེད་དགོས་༽ ཞེས་པའི་མཐའ་བསྡོམས་བརྒྱབ་པ་དེར་མོས་མཐུན་བྱེད་སྲིད།
མདོར་ན། ཁོང་ཚོས་དབྱིན་ཇི་དང་ཨ་རིའི་གཞུང་གཉིས་གྷན་ལས་ཀྱང་ནག་ཉེས་
ཆེ་བ་ཡོད་པའི་མཇུག་བསྡོམས་བརྒྱབ་སྲིད་པ་རེད།
གནད་དོན་འདིའི་ཐོག་ལ་ཕྲེངྐ༌། ཀོ་ཛས་གང་བརྗོད་ཡོད་མེད་ཡིག་ཐོག་
ཏུ་འཁོད་པ་གང་ཡང་མེད། འོན་ཀྱང་མི་སྨྲ་བའི་བརྟུལ་ཞུགས་བཟུང་མཁན་ཀོ་ཛ་
གཅིག་པུ་མིན། ཨ་རིའི་གཞུང་གིས་ཁྲིམས་འགལ་བྱས་པའི་སྐོར་གྱི་བདེན་པ་དེ་
ཕྱིར་འདོན་བྱེད་ཕྱིར། གྷན་གྱིས་ཡུན་རིང་བཙོན་དུ་སྡོད་རྒྱུའི་ཉེན་ཁ་དྭང་ལེན་བྱེད་
པར་གྲ་སྒྲིག་བྱས་པ་དེ། ཁྲིམས་འགལ་གྱི་གནད་དོན་དེ་ཛ་དྲག་གིས་སེལ་དགོས་
པའི་ལུང་པ་དེའི་ནང་དུ་འབྲེལ་མེད་དོན་གཞན་ཞིག་ཏུ་རྩིས་པ་རེད།
རྩོམ་སྒྲིག་པ་ཚོར་གཉིད་སོད་པའི་རྡོག་རྒྱག་ཅིག་ཕྱི་ནས་མ་སླེབས་བར་དུ་
ཨ་རིའི་བརྒྱུད་ལམ་ཁག་གིས་གནད་དོན་འདིའི་ཐོག་ལ་ཁ་བཙུམ་ནས་བསྡད་པ་རེད།
གློག་བརྙན་འཁྲབ་མཁན་སེན། པེན། དང་གཞན་དག་ཚོས་གྷན་གྱི་དོན་རྐྱེན་དེ་མང་
ཚོགས་ཀྱི་དབུས་སུ་བསྒྲགས་པ་དང་གཞི་ནས། དེ་སྔ་ཉོབ་བསྡད་པའི་རྩོམ་སྒྲིག་པ་
ཚོས། ཨ་རིའི་ཁྲིམས་འགལ་གྱི་བྱེད་ལས་དང་འབྲེལ་བའི་ཐོག་བཙོན་ཁང་དུ་འགྲོ་
རྒྱུ་ལའང་ཇི་མི་སྙམ་པའི་བློ་སྟོབས་དེ་ལྟ་བུ་ནི། ཁོང་ཚོའི་གསར་ཤོག་ཀློ ག་མཁན་
ཚོར་དོན་གཉེར་ཕྲན་བུ་ཡོང་བསམ་པའི་ཐག་གཅོད་བྱས་པ་རེད། པེན་གྱིས་གྷན་ལ་
༼འགྲོ་བ་མིའི་སྙིང་སྟོབས་ཀྱི་དཔའ་མོ་༽ རེད་ཅེས་འགྲེལ་བརྗོད་བྱས་ཡོད།
དོན་རྐྱེན་ཡོངས་རྫོགས་ཀྱི་སྐོར་ལ་གྷན་གྱིས་དངོས་ཡོད་གནས་ཚུལ་གྱི་
རྒྱ་ལས་མ་འདས་པར་གནས་པ་རེད། མོས་༼དེས་རྐྱེན་གྱིས་ངའི་ལས་ཀ་ཤོར་བ་
རེད། གཞི་རྩའི་ཆ་ནས་དེ་ག་རང་རེད། ང་ལ་འགྱོད་པ་གང་ཡང་མེད།༽ ཅེས་
བརྗོད་པ་རེད།
སྣང་ཚུལ་མདོག་ཉེས།
གསང་བ་བརྟོལ་མཁན་འགའ་ཤས་ལོ་རྒྱུས་དེབ་ཐེར་གྱི་ནང་དུ་དྲན་གསོ་བྱས་ཡོད།
ཕྱི་ལོ་༡༩༦༨ ཟླ་༣ པར་ཝེཏ་ནཱམ་གྱི་མཡི་ལཡི་ནང་གི་ཞི་བའི་མི་མང་བརྒྱ་
ཕྲག་གི་སྡེབ་གསོད་ལ་དོ་སྣང་སྤྲོད་འཇུག་མཁན། རོན། རི་ཌན་ཧོར་ནི་དེ་ལྟར་
འོས་འཚམ་གྱིས་དྲན་གསོ་བྱས་ཡོད། ཕྱི་ལོ་༡༩༧༡ ནང་པེན་ཊ་གྷོན་གྱི་ཡིག་
ཆའི་གསང་བ་བརྟོལ་བ་ལ་བརྟེན་ནས་ཝེཏ་ནཱམ་གྱི་དམག་ཐག་མྱུར་དུ་གཅོད་འཇུག་
མཁན། ཌེནིཡལ། ཨེལས྄་བྷརྒ་ཡང་དེ་ལྟར་རེད།
གསང་བ་བརྟོལ་མཁན་གཞན་དག་ཚོར་ཁོང་ཚོའི་བྱེད་ལས་ཀྱི་ཤུགས་རྐྱེན་
གང་འཚམ་བྱུང་ཡོད་ཀྱང་དེ་ཙམ་གྱི་ཆེ་བསྟོད་ཐོབ་མེད། དཔེར་ན། ཨི་རཱག་ནང་
ཨ་རིའི་དམག་དཔུང་ནང་གི་དམག་མི་རྒྱལ་ཞེན་ཅན། ཇོ་སེབ། ཌར་བྷིའི་གནས་
ཚུལ་ལྟར་རེད།
ཕྱི་ལོ་༢༠༠༤ ཟླ་༡ ནང་ཉིན་གཅིག་ཌར་བྷི་ལ། བྷག་ཌཌ་ནང་གི་ཨ་བྷུ་
གྷི་རེབ་བཙོན་ཁང་གི་བཙོན་པ་ཚོར་ཨ་རིའི་དམག་མི་ཚོས་ཚུལ་མིན་བྱས་པའི་འདྲ་
པར་བལྟ་མི་བཟོད་པ་རྣམས་བསྟན་པ་རེད། ཌར་བྷི་ཡིས་རང་གི་གོང་མ་ཚོར་འདྲ་
པར་གྱི་སྐོར་ལ་སྙན་སེང་ཞུས་པ་རེད། ཁོས་དྲང་པོ་བྱས་པ་དེར་གལ་ཏེ་འཁོན་ལན་
གྱི་དཀའ་ངལ་འཕྲད་ན་སྙམ་སྟེ་མིང་འདོན་མི་བྱེད་རྒྱུའི་ཁས་ལེན་བྱས་པ་རེད།
འགོ་སྟོད་དེར་གང་ཡང་མ་བྱུང་བ་རེད། འོན་ཀྱང་ཟླ་བ་འགའ་ཤས་ཀྱི་
རྗེས་འདྲ་པར་དེ་དག་གི་གསང་བ་ཤོར་བའི་རྗེས་སུ་དེ་དག་མདུན་ཤོག་གི་གསར་
འགྱུར་དུ་གྱུར་པ་མ་ཟད། འཛམ་གླིང་ཁྱོན་ཡོངས་སུ་མི་ས་ཡ་མང་པོ་འདྲོགས་
དགོས་པ་བཟོས་པ་རེད།
ཨ་རིའི་སྲུང་སྐྱོབ་དྲུང་ཆེ་ཌོ་ནལཌ། རམས྄་ཕེལཌ་གྱིས་མིང་འདོན་མི་
བྱེད་པའི་ཁས་ཆོད་ཀྱི་ལྡོག་ཕྱོགས་དེ་གནང་པ་རེད། ༢༠༠༤ ཟླ་༥ ཚེས་༧ ཉིན།
ཌར་བྷི་ནི་བརྙན་འཕྲིན་གྱི་གསར་འགྱུར་ལ་བལྟ་བཞིན། བྷག་ཌཌ་ནང་ཁ་ལག་བཟའ་
སའི་ཚོམས་ཆེན་ཚང་ག་ཅན་དེའི་ནང་དུ་དམག་མི་རོགས་པ་གཞན་བརྒྱ་ཕྲག་དང་
མཉམ་དུ་བསྡད་ཡོད། གློ་བུར་དུ་རམས྄་ཕེལཌ་གྱིས་ཨ་བྷུ་གྷི་རེབ་ནང་དུ་གང་བྱུང་
བའི་གནས་ཚུལ་གྱི་གསང་བ་བརྟོལ་མཁན་གྱི་མི་དེ་ཌར་བྷི་རེད་ཅེས་བཤད་པ་རེད།
དེའི་རྗེས་སུ་གང་བྱུང་མིན་དེ་ཌར་བྷི་ཡིས་བྷི་བྷི་སིའི་བཅར་འདྲི་ཞིག་
གི་སྐབས་སུ་འགྲེལ་བརྗོད་བྱས་པ་རེད། ༼ཁོང་གིས་དེ་ལབ་དུས་ང་ཁ་ནང་དུ་ཁ་
ལག་བླུག་བཞིན་བསྡད་ཡོད། ངས་དཀོན་མཆོག་མཁྱེན། ད་དཔེ་བསགས་སོང་
བསམ་བྱུང༌། རྒྱ་ཅོག་གི་མཐར་བསྡད་ཡོད་པའི་ངའི་རོགས་པ་ཚོས་ཁ་ལག་བཟའ་
མཚམས་བཞག་སྟེ། ང་ལ་བལྟས་ནས་སྡོད་ཀྱི་འདུག་༽ ཁོ་དང་མཉམ་དུ་བསྡད་
ཡོད་པ་ཚོས་རམས྄་ཕེལཌ་གྱི་བརྗོད་ཚིག་དེ་དག་གི་མཇུག་འབྲས་དེ་ཚབས་ཆེ་ཡིན་
པ་དེ་མ་ཐག་ཏུ་ཤེས་པ་རེད། གཅིག་གིས་༼ཌརྦ། ང་ཚོ་འདི་ནས་ཐོན་དགོས་༽
ཅེས་བརྗོད།
སྟབས་ལེགས་པ་ཞིག་ལ་ཌར་བྷི་གྱི་རོགས་པ་དམག་མི་ཚོ་མང་ཆེ་བ་ཁོ་
ལ་བློ་ཐག་ཉེ་བོ་བྱུང་བ་རེད། མང་པོ་ཞིག་གིས་ཁོའི་དྲང་པོ་བྱས་པ་དེར་བསྟོད་
བསྔགས་ཀྱིས་ལག་པ་བཏང་བ་རེད། དེ་ལས་ལྡོག་སྟེ་མེརི་ལཎཌ་ནང་གི་ཁོ་པའི་
སྡོད་གནས་ཁོརི་གྷན་ཝིལ་དུ་སྡང་ཟུགས་ཆེན་པོ་བྱུང་བ་རེད། ཌར་བྷི་ཡིས་ཨ་
རིའི་དམག་མི་ཚོས་བྱས་ཉེས་ཀྱི་གསང་བ་བརྟོལ་བ་དེས་ཁོ་ནི་༼ཙི་ཙི་༽ དང༌།
༼རྒྱལ་བཙོང་པ་༽ ༼ ཕན་མེད་༽ ཅིག་ཏུ་བཟོས་པ་རེད། ཌར་བྷིའི་སྐྱེད་དམན།
བྷར་ན་ཌེ་ཊེ་ཡིས་༼ མི་སྡེ་ཚོ་ངན་པ་འདུག ཁོང་ཚོས་ཁོ་ནི་གོམ་པ་རྒྱག་མཁན་གྱི་
ཤིན་པོ་ཞིག་དང་། ཐོད་པར་འབེན་གྱི་ནག་ཐིག་འཁྱེར་ཏེ་ཡར་མར་འགྲོ་མཁན་ཞིག་
རེད་ཅེས་ཟེར་གྱི་འདུག་༽ ཅེས་གསར་ཤོག་ཏུ་བརྗོད་ཡོད། ཌར་བྷི་དང་ཁོའི་ནང་
མི་ཚོར་ཁོང་ཚོའི་བདེ་འཇགས་ཀྱི་ཆེད་དུ་གནས་སྤོ་བྱེད་དགོས་པ་བཤད་ཡོད།
ཨ་བྷུ་གྷི་རེབ་ཀྱི་འདྲ་པར་དང་། བྷུཤ་སྲིད་གཞུང་གི་འཇིགས་སུ་རུང་བའི་
ཚུལ་མིན་གྱི་བྱ་སྤྱོད་སྤེལ་ཆོག་པའི་༼ ལག་ཤུབ་ཕུད་པའི་༽ སྲིད་བྱུས་ཀྱི་སྐོར་ལ་
ཚིག་བརྗོད་ས་ཡ་མང་པོ་བྲིས་པ་རེད། གཅིག་བྱས་ན་ཇོ་སེབ། ཌར་བྷི་ལ་ཁོས་ཚུལ་
མིན་དེ་དག་ཕྱིར་འདོན་བྱེད་པའི་སྙིང་སྟོབས་དེར་ད་ལྟ་བར་དུ་ཐོབ་པ་ལས་ལྷག་པའི་
ངོ་གསོ་ཞིག་ལོ་རྒྱུས་ཀྱི་དེབ་ཐེར་ཚོས་སྤྲོད་མདོག་ཁ་པོ་རེད།། །།

༨ སྒེར་གྱི་མི་ཚེ་དང༌། མང་ཚོགས་ཀྱི་ཤུགས་རྐྱེན།

བྱེ་མ་འབྲུ་གཅིག་གི་ནང་དུ་འཛམ་གླིང་མཐོང་བ། 
ལྦིལིཡེམ། བྷི་ལེཀ།
བརྩེ་བ་གོང་ན་མེད་པ་ཞིག
ཕྱི་ལོ་༡༩༥༨ ཟླ་༧ ཚེས་༡༡ ཉིན་གྱི་ཞོགས་པ་དེར། ཝར་ཇི་ནི་ཡའི་སེན་
ཊལ་པོ ཡིཎཊ་ཞེས་པའི་གྲོང་སྡེ ་ཆུང་ངུ་དེའི་ནང་དུ་ཁེ་རོ་ལཡིན་རྫོང་གི་ཡུལ་
ཁྲིམས་ལག་བསྟར་བའི་ཚན་པ་ཆ་ཚང་། རྫོང་གི་ཉེན་རྟོག་གཙོ་འཛིན་དང༌། ཁོའི་
ལས་རོགས། བཙོན་ཁང་དོ་དམ་བཅས་སྡེ་ཚན་གཅིག་མིལ་ཌེཌ་དང༌། རི་ཅརཌ།
ལོ་ཝིང་གི་སྒོ་ལྕགས་མེད་པའི་ཁང་པའི་ནང་དུ་འཛུལ་བ་རེད། ནང་དུ་སླེབས་རྗེས་
ཁོང་ཚོས་སྐས་འཛེགས་འོག་གི་ཉལ་ཁང་དེར་འཛུལ་ཏེ་གཉེན་སྒྲིག་བྱེད་ཚར་ཙམ་
གྱི་བཟའ་མི་གཉིས་ཀྱི་གདོང་ལ་གློག་བཞུ་སྤར་བ་རེད།
ཉེན་རྟོག་གཙོ་འཛིན་དེས་གཉིད་ལས་ཧོབ་ལངས་བྱས་པའི་རི་ཅརཌ་ལ་
༼བུད་མེད་དེ་༽ དང་མཉམ་དུ་ཉལ་སའི་ནང་དུ་ག་རེ་བྱེད་ཀྱི་ཡོད་པ་འགྲེལ་
བཤད་དགོས་པའི་བཀའ་བཏང་བ་རེད། རི་ཅརཌ་ཀྱིས་དེར་ལན་འདེབས་ལམ་སེང་
མ་བྱས་པའི་སྐབས་དེར་མིལ་ཌེཌ་གྱིས་༼ང་ཁོའི་བཟའ་ཟླ་ཡིན་༽ ཞེས་འགྲེལ་
བཤད་བྱས་པ་རེད། དེ་ནས་རི་ཅརཌ་གྱིས་རྩིགས་ལྡེབས་སུ་དཔྱང་ཡོད་པའི་ཆང་
སའི་ལག་འཁྱེར་དེར་མཛུབ་བརྡ་བྱས་པ་རེད། ཉེན་རྟོག་གཙོ་འཛིན་དེས་༼དེ་འདི་
གར་བེད་སྤྱོད་ཡོད་པ་མ་རེད་༽ ཅེས་ངར་གྱིས་བཤད། བདུན་ཕྲག་འགའི་གོང་དུ་
གཉེན་སྒྲིག་བྱས་པའི་ལོ་ཝིང་བཟའ་ཆ་གཉིས་ས་གནས་བཙོན་ཁང་དུ་འཁྲིད་པ་རེད།
ལོ་ཝིང་བཟའ་ཆ་གཉིས་ཆུང་དུས་ནས་ཕན་ཚུན་གཅིག་གིས་གཅིག་ལ་
བརྩེ་བ་ཡོད་མཁན་རེད། མིལ་ཌེཌ་ལ་ཕྲུ་གུ་འཁོར་བས་མོ་དང་རི་ཅརཌ་གཉིས་
ཝ་ཤིང་ཊོན་ཌི་སི་ལ་ཕྱིན་ཏེ་དེར་ཁུ་སིམ་པོའི་སྒོ ོ་ནས་ཆང་ས་བརྒྱབ་པ་རེད།
ཁོང་གཉིས་ཀྱི་བསམ་པར་ཝར་ཇི་ནི་ཡ་ནས་ཕྱི་ལ་ཕྱིན་ན། སྐབས་དེ་དུས་ཝར་
ཇི་ནི་ཡ་དང་གཞན་ཨ་རིའི་མངའ་སྡེ་མང་པོའི་ནང་དུ་ཡོད་བཞིན་པའི་གཞུང་
འབྲེལ་གྱི་ཐ་སྙད་ངན་པ་༼མིསི་ཇི་ནེ་ཤོན།༽ མི་རིགས་ཕན་ཚུན་གྱི་གཉེན་སྒྲིག་
བཀག་འགོག་དེ་གཡོལ་ཐབས་བྱས་པ་ཡིན་སྙམ་ཡོད། ཁོང་གཉིས་ནོར་བ་རེད།
ཁོང་གཉིས་ལ་ཁྲིམས་འགལ་དང་ནག་ཉེས་ཡོད་པའི་སྒོ་ནས་གཉེན་སྒྲིག་བྱེད་པར་
ཝར་ཇི་ནི་ཡའི་ཕྱི་ལ་ཕྱིན་པ་དང༌། ཁྲིམས་མཐུན་མ་ཡིན་པའི་ལུས་འབྲེལ་བྱས་པའི་
ཉེས་འཛུགས་བྱས་པ་རེད།
ལོ་ཝིང་བཟའ་ཆ་གཉིས་ལ་ལོ་གཅིག་བཙོན་འཇུག་གི་ཁྲིམས་ཆད་བཏང་
སྟེ། མངའ་སྡེ་གཡུགས་ནས་ནམ་ཡང་བཟའ་ཚང་གི་ཚུལ་དུ་ཕྱིར་ལོག་མི་ཆོག་
པའི་ཆ་རྐྱེན་འོག་གནས་དབྱུང་བཏང་བ་རེད། ཁོང་གཉིས་མིལ་ཌེཌ། ལོ་ཝིང་གིས་
མི་དགའ་ས་ཝ་ཤིང་ཊོན་དུ་གནས་སྤོས་བྱས་པ་རེད། སྐབས་སྐབས་སུ་ཁོང་གཉིས་
ཀྱིས་ནང་མི་དང་གྲོགས་འདྲིས་ཚོ་ཐུག་པར་ཝར་ཇི་ནི་ཡར་བསྐྱོད་པ་རེད། འོན་ཀྱང་
ཁོང་གཉིས་སོ་སོ་ཁེར་རྐྱང་མ་གཏོགས་ཡོང་རྒྱུའི་ཆོག་མཆན་མེད།
ད་དུང་ཡང་ཁྲིམས་ཁང་ནས་ཁོང་གཉིས་ཀྱི་ཐོབ་ཐང་ངོས་ལེན་མ་བྱས་པ་
དེར་བཟའ་ཆ་གཉིས་སྐྱིད་པོ་མ་བྱུང་བ་རེད། ཐོག་མའི་ཉེས་ཆད་འཕོག་ནས་ལོ་
ལྔའི་རྗེས་སུ་མིལ་ཌེཌ་གྱིས་དབུས་གཞུང་གི་ཁྲིམས་རྩོད་པ་གཙོ་བོ། རོ་བྷརཊ།
ཀེ་ནི་ཌི་ལ་རོགས་སྐྱོར་ཞུ་བའི་སྙན་ཞུ་ཞིག་བྲིས་པ་རེད། མོའི་རེ་འདུན་དེ་སྟབས་
བདེ་ཞིག་ཡོད། དེ་ནི་ཝར་ཇི་ནི་ཡར་ཡོད་པའི་ནང་མི་ཐུག་པར་མོ་དང་མོའི་ཁྱོ་ག་
གཉིས་མཉམ་དུ་འགྲོ་ཆོག་པ་ཞིག་གནང་རོགས་ཞུས་པ་རེད།
ཨ་རིའི་སྤྱི་དམངས་རང་དབང་མཐུན་ཚོགས་ཀྱི་རོགས་སྐྱོར་ལ་བརྟེན་ནས་
ལོ་ཝིང་བཟའ་ཆ་གཉིས་ཀྱིས་ཝར་ཇི་ནི་ཡའི་ཁྲིམས་ཁང་དུ་ཞུ་སྦྱོར་བྱས་པ་རེད།
ཕྱི་ལོ་༡༩༦༥ ཟླ་༡ ནང་ཁོང་གཉིས་ཀྱི་ཞུ་སྦྱོར་ངོས་ལེན་མ་བྱས་པ་དང་སྦྲགས་
ཁྲིམས་དཔོན། ལིཡོན། བྷེ་ཛཡལ་གྱིས་མི་རིགས་འདྲེས་མའི་གཉེན་སྒྲིག་ཐོག་
བཀའ་འགོག་དེ་ནི་འཇིག་རྟེན་གྱི་གོ་རིམ་བཟང་པོ་ཡོང་ཆེད་དཀོན་མཆོག་གི་
དགོངས་གཞི་རེད་ཅེས་འགྲེལ་བརྗོད་བྱས། ༼ཝར་ཇི་ནི་ཡ་བརྩེ་བ་བྱེད་མཁན་ཚོ་
སྡོད་ས་མ་རེད་༽ ཅེས་གྱོད་དོན་གྱི་སྐོར་ལ་འབྲི་མཁན། ཕིལ། ནིའུ་བྷེཀ་ཀྱིས་
ཁྲིམས་དཔོན་གྱི་ཐག་གཅོད་ལུང་འདྲེན་བྱས་དོན་ལ་༼དཀོན་མཆོག་མཐུ་བོ་ཆེས་མི་
རིགས་དཀར་པོ་དང༌། ནག་པོ། སེར་པོ། དམར་པོ། སྨུག་པོ་བཅས་བཟོས་ཏེ།
གླིང་ཕྲན་མི་འདྲ་བའི་ནང་དུ་བཀྲམས་པ་རེད། དེས་ན་ཁོང་གིས་བཀོད་པ་བཤམས་
པ་དེར་བར་ཆད་བྱུང་ན་མ་གཏོགས་དེ་མིན་གཉེན་སྒྲིག་དེ་ལྟ་བུའི་རྒྱུ་ཡོང་དོན་མེད།
ཁོང་གིས་མི་རིགས་མི་འདྲ་བར་དབྱེ་བའི་དངོས་དོན་དེས་མི་རིགས་འདྲེས་སུ་མི་
འཇུག་རྒྱུ་དེ་ཁོང་གི་དགོངས་པ་ཡིན་པ་བསྟན་པ་རེད།༽ ཅེས་བྲིས་ཡོད། གཅིག་
གིས་གཅིག་ལ་བརྩེ་བ་དང་དགའ་བོ་བྱས་ཏེ་བསྡད་པ་དེས། ཚིག་གཞན་གྱི་སྒོ་ནས་
བརྗོད་ན། ལོ་ཝིང་བཟའ་ཆ་གཉིས་ཀྱིས་དཀོན་མཆོག་གི་དགོངས་པ་དང་འགལ་
བར་ར་འཕྲོད་བྱུང་སོང་སྙམ་པར་རྩིས་པ་རེད།
ལོ་ཝིང་བཟའ་ཆ་གཉིས་ཀྱིས་སྐྱར་དུ་ཨ་རིའི་ཆེས་མཐོའི་ཁྲིམས་ཁང་དུ་
ཞུ་སྦྱོར་བྱས་པ་རེད། རི་ཅརཌ། ལོ་ཝིང་གིས་༼ངས་ང་རང་གིས་བཟའ་ཟླར་བརྩེ་
བ་བྱེད་ཀྱི་ཡོད་ལ། ང་ཝར་ཇི་ནི་ཡར་མོ་དང་མཉམ་དུ་སྡོད་མི་ཆོག་པ་དེ་དྲང་པོ་
ཁྱོན་ནས་མ་རེད།༽ ཅེས་དོན་གྱི་སྙིང་པོ་དེ་བརྗོད་པ་རེད། མཐའ་མ་དེར་ཁྲིམས་
དཔོན་ཚོས་མོས་མཐུན་བྱས་པ་རེད། ཕྱི་ལོ་༡༩༦༧ ཟླ་༦ ཚེས་༦ ཉིན་ཆེས་
མཐོའི་ཁྲིམས་ཁང་གིས་ལོ་ཝིང་བཟའ་ཆའི་ཉེས་འཛུགས་དེ་མགོ་རྟིང་སློག་པ་རེད།
དེས་ན་ཨ་རིའི་མངའ་སྡེ་མང་པོའི་ནང་དུ་ཡོད་བཞིན་པའི་མི་རིགས་ཕན་ཚུན་གྱི་
གཉེན་སྒྲིག་བཀག་སྡོམ་དེ་ཡང་མགོ་རྟིང་སློག་སྟེ་ནུས་མེད་དུ་བཏང་བ་རེད།
༼གཉེན་སྒྲིག་བྱེད་པའི་རང་དབང་དེ་ནི་རང་དབང་ཅན་གྱི་མི་སྡེར་ལྷིང་
འཇགས་ཀྱི་བདེ་སྐྱིད་འཚོལ་བར་དགོས་ངེས་ཅན་ཡིན་པ་གང་ཞིག་ལ། གལ་གནད་
ཆེ་བའི་སྒེ ར་གྱི་ཐོབ་ཐང་གི་གྲས་ཞིག་ཏུ་ཡུན་རིང་པོ་ནས་ངོས་འཛིན་བྱས་ཡོད།
དེས་ན་ཉེས་འཛུགས་འདི་དག་ངེས་པར་དུ་མགོ་མཇུག་ལྡོག་དགོས། དེ་ལྟར་
དགོས་པའི་བཀའ་རྩ་བཏང་པ་ཡིན།༽ ཞེས་ཁྲིམས་དཔོན་ཚོས་སྤྱི་མོས་ཀྱི་ལམ་
ནས་སྟབས་བདེ་བའི་མཇུག་བསྡོམས་བསྐྱོན་པ་རེད།
ལོ་ཝིང་བཟའ་ཆ་གཉིས་སན་ཏྲལ། པོཡཎཊ་གྱི་ནང་དུ་ཕྱིར་ལོག་བྱས་ཏེ་
མི་ཚེའི་མཇུག་བསྐྱལ་བ་རེད། ཁྲིམས་ཁང་ནས་ཐག་གཅོད་བྱུང་སྟེ་ལོ་བརྒྱད་ཀྱི་རྗེས་
སུ་རི་ཅརཌ་སྣུམ་འཁོར་བརྡབ་སྐྱོན་བྱུང་སྟེ་༡༩༧༥ ལོར་གྲོངས་པ་དང༌། བརྡབ་སྐྱོན་
དེའི་ནང་དུ་མིལ་ཌེཌ་གྱི་མིག་ཆ་གཅིག་བརླག་པ་རེད། བཅུ་ཕྲག་འགའི་རིང་ལ་མོས་
མི་ཚོགས་ཡོད་སའི་གནས་ཤས་ཆེར་སྤངས་ཏེ། ལྷ་ཁང་དུ་འགྲོ་བ་དང༌། ནང་མི་
གསོ་སྐྱོང་བཅས་བྱས་ཏེ་བསྡད་པ་རེད།
ཕྱི་ལོ་༢༠༠༧ ཟླ་༦ པའི་ནང་དུ་ཆེས་མཐོའི་ཁྲིམས་ཁང་གི་ཐག་ཆོད་ཀྱི་
ལོ་བཞི་བཅུ་འཁོར་བའི་དུས་ཚིགས་ཀྱི་ཉིན་མོར། མིལ་ཌེཌ། ལོ་ཝིང་གིས་མོ་རང་
སྒེར་གྱི་ཡོངས་ཁྱབ་བསྒྲགས་གཏམ་གསར་པ་ཞིག་སྤེལ་བ་རེད། ཐེངས་འདིར་ཞེ་
འཁོན་མི་འདྲ་བ་ཞིག་ལ་བརྟེན་ནས་གཉེན་སྒྲིག་བྱེད་མི་ཆོག་པ་ཚོའི་ཚབ་ཏུ་གནང་
པ་རེད། རྟགས་མཚུངས་གཉེན་སྒྲིག་གི་རྒྱབ་སྐྱོར་དུ་ཡོད་པའི་མོའི་ཚིག་ཐོ་དེ་རང་
ཉིད་ཀྱི་ཉམས་མྱོང་ནས་ཐད་ཀར་བླངས་པ་རེད།
༼ངའི་མི་རབས་དེ་ཡང་དག་པ་དང་གསལ་པོ་ཡིན་དགོས་
པའི་གནད་དོན་ཞིག་གི་ཐོག་ལ་འཐེན་འཁྱེར་ཤུགས་ཆེ་བྱུང་བ་རེད།
མི་མང་ཆེ་བས་ཁྲིམས་དཔོན་གྱིས་བརྗོད་པ་ལྟར་མི་སྡེ་ཁ་བྲལ་གཏོང་
རྒྱུ་དེ་དཀོན་མཆོག་གི་འཆར་གཞི་ཡིན་པ་དང༌། སྲིད་གཞུང་གིས་
ཕན་ཚུན་བརྩེ་བ་བྱེད་མཁན་ཚོར་དབྱེ་འབྱེད་བྱེད་དགོས་པ་དེར་ཡིད་
ཆེས་བྱས་པ་རེད། འོན་ཀྱང་ད་ཆ་འགྱུར་བ་ཆེན་པོ་དེར་བལྟ་བའི་ཆེད་
དུ་ང་རྒྱུན་རིང་འཚོ་བ་རེད།
ད་ཆ་ང་རང་གི་ཕྲུ་གུ་དང་། ཕྲུ་གུའི་ཕྲུ་གུ་ཡིད་དུ་འོང་བ་རྣམས་ཀྱིས་
བསྐོར་ནས་ཡོད་ཀྱང༌། ངས་རི་ཅརཌ་དང་ང་གཉིས་དབར་གྱི་བརྩེ་བ།
གཉེན་སྒྲིག་བྱེད་རྒྱུའི་ཐོབ་ཐང་། ངས་གཉེན་སྒྲིག་བྱེད་སའི་མི་དེ་ནོར་
བ་རེད་ཅེས་གཞན་དག་ཚོས་བསམ་ཀྱང་། རང་ཉིད་ལ་རིན་ཆེན་ལྟར་
ཡིན་པའི་སྐྱེ་བོ་དེ་དང་གཉེན་སྒྲིག་བྱེད་རྒྱུའི་རང་དབང་ཡོད་པ་དེ་ཇི་
ཙམ་གྱི་ང་ལ་རིན་ཐང་ཆེན་པོ་ཡིན་པའི་སྐོར་དྲན་གསོ་མ་བྱས་པར་ཉིན་
མ་གཅིག་ཡོང་གི་མེད།
ངས་མི་རིགས་གང་ནས་ཡིན་ཀྱང་རུང། ཕོ་མོ་སུ་ཡིན་ཀྱང་རུང་།
རྟགས་མཐུན་གྱི་ཁ་ཕྱོགས་ཇི་ལྟར་ཡིན་ཀྱང་རུང་། དབྱེ་བ་མེད་པར་
ཨ་རི་བ་ཚང་མར་གཉེན་སྒྲིག་བྱེད་རྒྱུའི་རང་དབང་འདྲ་མཉམ་དགོས་
པའི་ཡིད་ཆེས་བྱེད་ཀྱི་ཡོད། ངས་ཚང་མར་གཉེན་སྒྲིག་གི་རང་དབང་
དགོས་པར་རྒྱབ་སྐོར་བྱེད་ཀྱི་ཡོད། དེ་ནི་ལོ་ཝིང་དང་བརྩེ་བ་ཟེར་བ་དེ་
རེད།༽
མིལ་ཌེཌ། ལོ་ཝིང་རང་ལོ་དྲུག་ཅུ་རེ་བརྒྱད་ཐོག་ཕྱི་ལོ་༢༠༠༨ ཟླ་༥ ནང་
དུ་གྲོངས་པ་རེད། ཟླ་བ་དྲུག་གི་རྗེས་ལ་བྷ་རཱག ཨོ་བྷ་མ་ཕོ་བྲང་དཀར་པོའི་ནང་དུ་
འོས་འདེམས་བྱུང་བ་རེད། ཨ་རིའི་སྲིད་འཛིན་ཨང་བཞི་ཅུ་ཞེ་བཞི་པ་ཕྱི་ལོ་༡༩༦༡
ལོར་འཁྲུངས་སྐབས། ཁོང་གི་ཀེན་སས་ནས་ཡིན་པའི་ཨ་མ་དང་། ཀེ་ནི་ཡ་ནས་
ཡིན་པའི་པ་ཕའི་མི་རིགས་འདྲེས་པའི་གཉེན་སྒྲིག་དེ་ཨ་རིའི་མངའ་སྡེ་ཕྱེད་ཀ་ལས་
མང་བའི་ནང་དུ་ཁྲིམས་འགལ་ཆགས་བསྡད་ཡོད། མིལ་ཌེཌ་དང༌། རི་ཅརཌ་།
ལོ་ཝིང་གཉིས་ཀྱིས་དེར་འགྱུར་བ་བཏང་བ་རེད།
ཌན་རུ་གྱུར་པ།
ཕྱི་ལོ་༡༩༩༤ ལོར་རང་ལོ་སུམ་ཅུ་སོ་དགུར་སོན་པའི་ཌཅ་གྱི་ཁྲིམས་དཔོན། རྒྱལ་
ཁབ་ཀྱི་གྲོས་ཚོགས་ནང་རྟགས་མཚུངས་སྤྱོད་པ་མངོན་གསལ་ཅན་དང་པོའི་གྲས་ཀྱི་
ཚོགས་མི་ཡིན་པ། བྷོ་རིས། ཌིཏྲིཅ་གྱིས་རྟགས་མཚུངས་བཟའ་ཚང་ལ་གཉེན་སྒྲིག་
ཡོང་ཐབས་སུ་རྩོད་པ་འགོ་བཙུགས་དུས། ཁོའི་བསམ་ཚུལ་དེར་འགལ་ཟླ་བྱེད་
མཁན་ཧ་ལམ་ཁ་གཅིག་བསྒྲགས་རེད། རྒྱལ་ཁབ་དུ་མའི་ནང་དུ་རྟགས་མཚུངས་
གཉེན་སྒྲིག་གི་དོན་གནད་ཐད་གླེང་སློང་མ་བྱས་སྔོན་གྱི་དུས་ཚོད་ཅིག་ནང༌། སྲོལ་
རྒྱུན་པ་ཚོས་དགག་བྱ་བྱས་པ་ཙམ་མ་ཟད།་རྟགས་མཚུངས་སྤྱོད་པའི་སྐྱེས་པ་དང༌།
བུད་མེད་གཉིས་ཀས་དེ་ནི་ཐ་དད་སྤྱོད་པའི་མི་ཚེའི་འགྲོས་དཔེ་བཤུ་བྱས་པ་ཙམ་རེད་
ཅེས་སྐྱོན་བརྗོད་བྱུང་བ་རེད། ཌཅ་གྱི་སྲིད་བློན། ཝིམ། ཀོཀ་ཀྱིས་ཀྱང་ཌིཏྲིཅ་གྱི་
བསམ་ཚུལ་དེ་མ་རབས་ཡིན་པའི་བཀའ་བཀྱོན་གནང་བ་དང་ལྷན་དུ་༼ ང་ཚོ་འཛམ་
གླིང་གི་སྟར་ཁོག་ལྟ་བུ་མཐོང་འདོད་མི་འདུག་༽ ཅེས་ཁོ་ལ་གསུངས་པ་རེད།
འོན་ཀྱང་ཌིཏྲིཅ་གྱིས་ཨུ་ཚུགས་བརྒྱབ་པ་རེད།
ཕྱི་ལོ་༡༩༩༨ ནང་སྲིད་གཞུང་གསར་པ་བཟོ་བ་ལ་ཌིཏྲིཅ་གྱི་ཚོགས་པ་དེས་དབང་
ཆའི་ལྗིད་སྙོམ་དེ་བཟུང་བ་རེད། ཌིསྐྲིཅ་དང་ཁོང་གི་ཚོགས་པས་ཌིཏྲི ཅ་ཚོགས་
པས་ལམ་ལྷོངས་ལྡན་པའི་ཕྱོགས་སྡེབ་སྲིད་གཞུང་ཞིག་བཟོ་དགོས་ན། གཞུང་
གིས་རྟགས་མཚུངས་གཉེན་སྒྲིག་ལ་རྒྱབ་སྐོར་བྱེད་པའི་ཁས་ལེན་བྱེད་དགོས་
པའི་ཨུ་ཚུགས་བྱས་པ་རེད། གལ་ཏེ་ཕྱོགས་སྡེབ་ནང་གི་གྲངས་མང་ཡོད་པའི་
ཚོགས་པ་དེས་ཌིཏྲིཅ་གྱི་རྟགས་མཚུངས་གཉེན་སྒྲིག་ཁྲིམས་མཐུན་བཟོ་བའི་གྲོས་
འཆར་དེ་ཁས་བླངས་ན། ཁོའི་ཚོགས་པ་ཆུང་བ་དེས་གཞུང་ནང་དུ་འཛུལ་རྒྱུ་བྱས།
དབང་ཆ་ཤོར་བའི་ཉེན་ཁ་དང་གདོང་ཐུག་བརྒྱབ་པས། ཕྱོགས་སྡེབ་ཀྱི་གྲངས་མང་
ཡོད་པའི་ཚོགས་པ་དེས་ཌིཏྲིཅ་གྱི་གྲོས་འཆར་ལ་རྒྱབ་སྐྱོར་བྱེད་དགོས་ཐུག་པ་རེད།
ལོ་གསུམ་གྱི་མཇུག་ཏུ། ཕྱི་ལོ་༢༠༠༡ ནང་ནེ་ཐར་ལཎཌ་ནང་རྟགས་མཚུངས་
གཉེན་སྒྲིག་ཁྲིམས་མཐུན་དུ་གྱུར་པ་རེད།
ནེ་ཐར་ལཎཌ་ནང་གི་ཐག་ཆོད་དེས་ལུང་པ་གཞན་པའི་ནང་དུ་འགྱུར་བ་
ཡོང་བའི་ལམ་བཟོས་པ་རེད། ཕྱི་ལོ་༢༠༠༣ ལོར་བྷེལ་ཇེམ་གྱིས་ཌཅ་གྱི་རྗེས་སུ་
བསྐྱོད་པ་རེད། སི་པེན་ནས་ལྷོ་ཨཕ་རི་ཀ་བར་དུ་ལུང་པ་གཞན་མང་པོས་གཅིག་
རྗེས་གཉིས་མཐུད་དུ་མགྱོགས་མྱུང་ཁྲིམས་གཅིག་མཚུངས་གཏན་འབེབས་བྱས་པ་
རེད། འདི་འབྲི་བའི་སྐབས་སུ་ཨ་རིའི་མངའ་སྡེ་ལྔའི་ནང་དུ་རྟགས་མཚུངས་གཉེན་
སྒྲིག་ཁྲིམས་མཐུན་བཟོས་ཡོད། གྲངས་འདི་ངེས་པར་དུ་འཕར་ཆ་ཡོང་བར་མངོན།
ཕྱི་ལོ་༢༠༠༦ ནང་ཌིཏྲིཅ་གྱིས་རང་གི་མི་ལོ་ཉེར་བཞིའི་རིང་གི་འགའ་
རོགས་སྒྱུ་རྩལ་པ། ཇེ་ཧོཥ་ཝ། རོཛན་མན་དང་གཉེན་སྒྲིག་བྱས་པ་རེད། ལོ་དེ་
གའི་ནང་དུ་ནེ་ཐར་ལཎཌ་གྱི་རྒྱལ་མོ་བྷི་ཏྲིཀ་ཀྱིས་ཁོང་གིས་སྲིད་དོན་གྱི་ཐོག་ལ་བྱ་
རྗེས་བཟང་པོ་བཞག་པ་དེར་དཔའ་བརྟུལ་གྱི་གཟེངས་བསྟོད་གོ་གནས་གནང་པ་རེད།
ད་ཆ་ཁོང་ནིའུ་ཡོརྐ་ཏུ་འཛམ་གླིང་རྒྱ་ཁྱབ་ཏུ་རྟགས་མཚུངས་སྤྱོད་པ་ཚོའི་ཐོབ་ཐང་
ཡར་རྒྱས་དང༌། ཁྱབ་སྤེལ་གྱི་དོན་དུ་འགྲོ་བ་མིའི་ཐོབ་ཐང་བལྟ་རྟོགས་ཁང་དུ་ཕྱག་
ལས་གནང་གི་ཡོད།
རྟགས་མཚུངས་གཉེན་སྒྲིག་གི་སྒྲིག་འཛུགས་འདི་ཁྲིམས་མཐུན་བཟོ་ཚར་
བའི་ས་གནས་ཁག་གི་ནང་དུ་ད་ཆ་མང་ཆེ་བས་སྤྱིར་བཏང་དུ་བརྩི་བཞིན་པ་རེད།
དེ་ནི་ལུང་པ་གཅིག་གིས་༼འཛམ་གླིང་གི་སྟར་ཁོག་༽ བྱེད་ཕོད་པ་ལ་བརྟེན་ནས་
བྱུང་བ་རེད།
གོས་ཐུང་གི་སྟོབས་ཤུགས།
སུ་ཌན་གྱི་གསར་འགོད་པ་ལུབ་ན། ཧུསེན་ལ་ཕྱི་ལོ་༢༠༠༩ ཟླ་༧ ནང་སུ་ཌན་གྱི་
ནག་ཉེས་ཁྲིམས་ཡིག་གི་དོན་ཚན་༡༥༢ འོག་༼མང་ཚོགས་ནང་དུ་ཚུལ་མིན་གྱི་
དུག་ལོག་༽ གྱོན་མི་ཆོག་པར་བརྟེན་ཉེས་འཛུགས་བྱས་པ་རེད། ནག་ཉེས་ག་རེ་
བྱས་པ་རེད་དམ། བུད་མེད་གྲོགས་མོ་འགའ་ཤས་དང་མཉམ་དུ་ཇ་ཁང་ཞིག་གི་ནང་
དུ་ཡོད་སྐབས་མོས་གོས་ཐུང་གཅིག་གྱོན་ཡོད་པ་རེད།
ཧུ་སེན་གྱི་མཉམ་དུ་བསྡད་ཡོད་པའི་བུད་མེད་གཞན་བཅུ་གཉིས་པོ་ཚང་
མར་མོའི་མཉམ་དུ་ཉེས་འཛུགས་བྱས་པ་ལ་བརྟེན་ནས་ཚང་མས་ཉེས་པ་ངོས་ལེན་
བྱས། ཁོང་ཚོ་ཚང་མར་རྟ་ལྕག་བཅུ་རེ་དང་དངུལ་གྱི་ཉེས་ཆད་བཏང་བ་རེད། ཡིན་
ན་ཡང་ཧུ་སེན་གྱིས་མོས་ནོར་འཁྲུལ་གང་ཡང་བྱས་མེད་པའི་ཨུ་ཚུགས་བརྒྱབ་སྟེ་
སྲིད་གཞུང་ལ་དེ་ལས་རྡུག་པ་བྱེད་དགོས་པའི་ཁ་གཏད་བཅགས་པ་རེད།
མཉམ་འབྲེལ་རྒྱལ་ཚོགས་ནང་དུ་སྤྱི་ཚོགས་གནས་ཚུལ་འབྲེལ་མཐུད་
ཀྱི་ལས་བྱེད་ཡིན་པས་ཧུ་སེན་གྱིས་གྱོད་འཛུགས་ལས་ཆག་ཡང་ཞུ་ཐུབ་ཀྱི་རེད།
དེའི་ཚབ་ཏུ་མོས་གནད་དོན་དེ་རྩོད་པའི་ཆེད་དུ་ལས་ཀ་ནས་དགོངས་པ་ཞུས་པ་རེད།
འདིའི་ཐད་མོས་༼དེས་ན་ངས་སུ་ཌན་གྱི་དབང་འཛིན་པ་ཚོར་གདོང་ལེན་བྱས་ཏེ།
ཁོང་ཚོས་ག་འདྲ་ཞིག་ལ་དྲང་བདེན་དུ་ངོས་འཛིན་བྱེད་ཀྱི་ཡོད་པ་དེ་འཛམ་གླིང་ལ་
སྟོན་འཇུག་རྒྱུའི་ཆེད་དུ་ཡིན།༽ ཞེས་བརྗོད། མོས་ད་དུང་གསར་འགོད་པ་དང་
གཞན་དག་བརྒྱ་ཕྲག་ལ་མོ་ལ་མང་ཚོགས་ཀྱི་དབུས་སུ་རྟ་ལྕག་འབྲབ་རྒྱུ་དེ་གལ་ཏེ་
གཏན་འཁེལ་ན་བལྟ་རུ་ཡོང་དགོས་པའི་མགྲོན་ཤོག་ཀྱང་བཏང་བ་རེད།
སུ་ཌན་སྲིད་གཞུང་གིས་གནད་དོན་དེ་ཁྱབ་འཕེལ་ཤུགས་ཆེ་འགྲོ་བཞིན་
པའི་རྐྱེན་གྱིས་ཁ་སྐྱེངས་པོ་བྱུང་ཙང་ཁྲིམས་བཤེར་དེ་ཐེངས་གཉིས་འགྱངས་པ་རེད།
གྱོད་དོན་དེ་མཐའ་མ་ཁྲིམས་ཁང་དུ་སླེབས་དུས་མགོ་རྨོངས་པའི་ཁྲིམས་དཔོན་ཚོས་
ཧུ་སེན་ལ་ཆག་ཡང་ཞུ་རྒྱུར་བསམ་བློ་ཐོངས་ལབ་པ་རེད། མོས་སྐྱར་དུ་ཉན་འཇོག་
མ་བྱས།
མོ་རང་གི་ཁྲིམས་རྩོད་པས་མོ་ལ་ཉེས་ཆད་བཏང་བའི་ཨ་སྒོར་༢༠༠ དེ་
སྤྲོད་རྒྱུར་ཁས་ལེན་བྱེད་དགོས་པའི་བློ་སྟོན་པ་རེད། སྲིད་གཞུང་གིས་མོ་ལ་རྟ་
ལྕག་འབྲབ་སྟེ་རང་ཉིད་ཀྱི་དཀའ་རྙོག་ཐོག་ལ་ཁ་སྣོན་བརྒྱབ་འདོད་མེད་པས་ཉེས་
ཆད་སྤྲད་ན་འཐུས་པ་བྱེད་རྒྱུའི་གྲ་སྒྲིག་ཡོད། ཧུ་སེན་གྱིས་མོ་རང་གིས་མ་བྱས་
པའི་ནག་ཉེས་གཅིག་གི་དོན་དུ་ཉེས་ཆད་སྤྲོད་རྒྱུར་ཁས་ལེན་མ་བྱས། མོས་དེ་ལས་
བཙོན་ཁང་དུ་འགྲོ་རྒྱུ་བདམས་པ་རེད། དུས་ཡུན་ཐུང་ངུ་ཞིག་གི་རིང་ལ་བཙོན་ཁང་
དུ་བསྡད་པའང་རེད།
ཧུ་སེན་རང་ཉིད་ཀྱི་ངག་ནས་༼ང་ཁ་ཆེ་ཞིག་ཡིན། ངས་ཁ་ཆེའི་ཁྲིམས་
ལ་གོ་རྟོགས་ཡོད། འོན་ཀྱང་ངས་འདྲི་རྒྱུ་ལ། ཀོ་རན་གྱི་ནང་དུ་བརྗོད་བྱའི་དུམ་
བུ་ག་འདྲ་ཞིག་གིས་བུད་མེད་ཀྱིས་གོས་ཐུང་གྱོན་མི་ཆོག་པ་བཤད་འདུག་གམ།༽
ཞེས་སྨྲས།
ཧུ་སེན་གྱིས་མོ་རང་གི་ཡིད་ཆེས་ནས་ནམ་ཡང་མ་འགྱུར་བར་བསྡད་པ་
རེད། དེ་ནི་མོར་ཁྲིམས་ཐག་གཅོད་པའི་ཉིན་མོ་དེར་གྱོན་ཆས་ཀྱི་གདམ་ཁ་རྩི་མེད་
བྱས་པ་དེས་མཚོན་ཐུབ། མོ་འཛིན་བཟུང་བྱེད་དུ་འཇུག་མཁན་༼ཚུལ་མིན་༽ གྱི་
གོས་ཐུང་དེ་ག་རང་རང་འཇགས་གྱོན་ཏེ་ཁྲིམས་ཁང་དུ་སླེབས་པ་རེད།
ཧུ་སེན་གྱིས་མོས་རང་ཉིད་གཅིག་པུ་ཙམ་མ་ཡིན་པར་རང་གི་བུ་མོ་
དང་ཁོང་ཚོའི་མ་འོངས་པའི་ཐོག་ལའང་བསམ་བློ་བཏང་པ་ཡིན་ཞེས་བརྗོད་ཡོད།
༼མ་འོངས་པའི་མི་རབས་ཀྱིས་ང་ཚོར་ཁོང་ཚོའི་མ་འོངས་པའི་དོན་ལ་ཆེས་རྗེས་
ལུས་མ་ཐེབས་སྔོན་ལ་འཐབ་རྩོད་བྱེད་རྒྱུའི་སྙིང་སྟོབས་ཡོད་པ་དེ་མཐོང་བའི་སྨོན་
ལམ་འདེབས་ཀྱི་ཡོད།༽
ཤོག་བུ་དང༌། སྐྲ། མཆུ་ཚོས།
སྔར་རྒྱུན་གྱི་གནས་བབ་ཐོབ་པའམ། རྒྱུན་འཁྱོངས་བྱེད་པ་དེ་ནི་སྐབས་རེ་གྲུབ་
འབྲས་ཀྱི་ནང་ནས་ཆེས་བཟང་ཤོས་དེ་ཡོང་ངེས། བྷོསི་ནི་ཡའི་རྒྱལ་ས་ས་ར་
ཡ་ཝོར་༡༩༩༢ ནས་༡༩༩༥ བར་ལོ་གསུམ་གྱི་དམ་དྲག་དེའི་རིང་ལ་ཞི་བའི་
མི་མང་༡༠༠༠༠ ལས་མང་བ་བསད་པ་རེད། བྷོསི་ནི་ཡ་ཁྱོན་ཡོངས་སུ་མི་
གྲངས་༡༠༠༠༠༠ ཤི་བ་རེད། ས་ར་ཡ་ཝ་ཚོས་ཉིན་ལྟར་བག་ལེབ་ཉོ་བའམ།
ཆུ་ཟོམ་གང་ལེན་པར་ཁང་པ་ནས་ཕྱིར་ཐོན་སྐབས་བྷོསི་ནི་ཡའི་སརྦ་གྱི་ལྐོག་མདའ་
རྒྱག་མཁན་ཚོའི་ཉེན་ཁའི་འོག་ནས་འགྲོ་དགོས་ཀྱི་ཡོད།
ཡུ་གོ་ས་ལ་ཝི་ཡའི་ནང་སྲིད་དོན་པ་འགའ་ཤས་ཀྱིས་མི་རིགས་དབར་ལ་
འཁོན་འཛིན་བཟོ་རྒྱུར་འབད་བརྩོན་བྱེད་ཀྱི་ཡོད་པའི་ཁ་གཏད་དུ་རྒྱུན་མཐུད་དེ་སྐྱོན་
བརྗོད་བྱེད་མཁན། ས་ར་ཡ་ཝོའི་ཉིན་རེའི་གསར་ཤོག་ཨོས་ལོ་བྷོ་ཇིན་ཇེའི་ལས་
ཁུངས་ཁག་ཐེ་བའི་གྲོང་ཁྱེར་གྱི་སྟེང་དུ་མདེའུའི་ཆར་པ་ཕབ་པ་རེད། དམག་འཁྲུག་
འགོ་ཚུགས་པའི་རྗེས་ཐོག་དེར་གསར་ཤོག་གི་རྩོམ་སྒྲིག་པ། ཀེ་མལ། ཀུརས྄་པེ་
ཧིག་གིས་བྷོསི་ནི་ཡའི་ཁ་ཆེ་དང༌། ཀུརོཏ། སརྦ་བཅས་མི་རིགས་འདྲེས་མའི་ས་
ར་ཡ་ཝའི་ལས་བྱེད་ཚོར་འདི་ལྟར་ལབ་པ་རེད། ༼ས་ར་ཡ་ཝོ་ཡོངས་རྫོགས་མེ་
མདའི་འོག་ཏུ་ཡོད་རེད། ང་ཚོ་ས་གནས་ཉེན་ཁ་ཆེ་ཤོས་གྲས་ནས་གཅིག་གི་ནང་
དུ་ཡོད། ཁྱེད་ཚོའི་ནང་ནས་འགྲོ་འདོད་ཡོད་མཁན་ཚོ་ཕྱིན་ན་འགྲིགས་ཀྱི་རེད།
འདི་གར་ལས་ཀ་བྱས་ཏེ་སྡོད་འདོད་ཡོད་པ་ཚོར་ཞུ་རྒྱུ་ལ། ང་ཚོས་ད་རིང་གི་
གསར་ཤོག་ཚར་བ་བྱེད་དགོས།༽ སུ་ཡང་ཕྱིན་མེད། དེ་ཉིན་ཨོས་ལོ་བྷོ་ཇིན་ཇེ་
དཔར་བསྐྲུན་བྱས་པ་རེད། དེ་ནས་བཟུང་སྟེ་སྐྱི་གཡའ་བའི་དམག་འཁྲུག་ལོ་གསུམ་
དེའི་རིང་ལ་ཉིན་རེ་བཞིན་བཏོན་པ་རེད།
ཡུལ་མི་ཉུང་ཤས་ཤིག་ལ་མ་གཏོགས་བརྙན་འཕྲིན་དང་རླུང་འཕྲིན་མེད་
པ་དང༌། གྲོང་ཁྱེར་ནང་དུ་དུས་ཚོད་ཕལ་ཆེ་བར་གློག་མེད་པ་དང༌། སྐམ་གློག་ནི་
ཆེས་དཀོན་པོ་ཡིན་པ་བཅས་ལ་བརྟེན་ནས། ཨོས་ལོ་བྷོ་ཇིན་ཇེ་ནི་ཡིད་ཆེས་ལྡན་
པའི་གནས་ཚུལ་ཡོང་ཁུངས་ཧ་ལམ་གཅིག་པུ་དེ་རེད། འོན་ཀྱང་ཨོས་ལོ་བྷོ་ཇིན་
ཇེ་ཡི་དགོས་མཁོ་དེ་སྔ་མོ་ལས་ཀྱང་ཆེས་མང་དུ་སོང་ཡོད་ཀྱང༌། དམ་དྲག་འོག་གི་
གྲོང་ཁྱེར་དེའི་ནང་དུ་ཤོག་བུ་དཀོན་པའི་དཀའ་ངལ་དེས་ཉིན་རེར་ཚགས་པར་སྟོང་
ཕྲག་འགའ་ཤས་ལས་དཔར་འདེབས་བྱེད་མ་ཐུབ། བདེན་པ་ཁྱབ་སྤེལ་ཆེད་དུ་འབད་
འབུངས་བྱེད་མཁན་གྱི་ཚགས་པར་དེ་ཀློག་འདོད་ཀྱིས་མི་སྡེ་ཚོས་གསར་ཤོག་གི་ངོ་
འདྲ་ཞིག་ཐོབ་ཐབས་སུ་རྒྱག་རེས་ཤོར་གྱི་ཡོད།
དགོས་མཁོན་ཚང་མ་ཆེས་དཀོན་པའི་གནས་སུ་གྱར་བའི་གྲོང་ཁྱེར་ཞིག་
གི་ནང་དུ་ཐབས་ལ་མཁས་པའི་བྷོསི་ནི་ཡ་བ་ཚོས་མི་མང་ཤོས་ཀྱིས་ཚགས་པར་
ཀློག་ཐུབ་པའི་རྩོལ་བ་བྱས་པ་རེད། ས་ར་ཡ་ཝོའི་དབུས་སུ་གྱང་སྦྱར་ཁྱབ་བསྒྲགས་
གཅིག་ལ་༼ཨོས་ལོ་བྷོ་ཇིན་ཇེ་གཡར་པོ་གཏོང་རྒྱུ་ཡོད། རིན་པ། ཐ་མ་རྐང་
གཅིག་༽ ཅེས་བྲིས་ཡོད། མི་ཚོས་ཚགས་པར་ཀློག་ཐུབ་པའི་ཆེད་དུ་རང་ཉིད་ལ་
ཆེས་མཁོ་བའི་ཐ་མ་རྐང་གཅིག་བློས་བཏང་སྟེ་བང་སྒྲིག་པ་རེད།
ཕྱི་ལོ་༡༩༩༢ ཟླ་༦ པའི་ནང་དམག་འཁྲུག་འགོ་བཙུགས་ཏེ་ཟླ་བ་ཁ་
ཤས་འགྲོ་སྐབས། ས་ར་ཡ་ཝོའི་མཐའ་བསྐོར་བའི་སརྦ་གྱི་དཔུང་དམག་ཚོས་ཨོས་
ལོ་བྷོ་ཇིན་ཇེའི་ལས་ཁུངས་ལ་མེ་མཆེད་ནུས་པ་ལྡན་པའི་མེ་སྒྱོགས་བརྒྱབ་སྟེ།།
ཁང་བརྩེགས་ཐོན་པོ་དེ་མེར་བསྲེགས་བཏང་ནས་སོ་ལའི་ཕུང་པོར་བསྒྱུར་པ་རེད།
དེ་ལྟར་ཡང་གསར་འགོད་པ་ཚོས་ད་དུང་མུ་མཐུད་དེ་ལས་ཀ་བྱས་པ་རེད། གསར་
འགོད་པ་ཚོས་རྡུལ་ཕྲན་མཚོན་ཆའི་དུག་རླངས་ལས་སྐྱོབ་ཆེད་དུ་བཟོས་པའི་ས་འོག་
གི་ཁང་པའི་ནང་དུ་སྤོས་ཏེ། ནང་ནས་ལས་ཀ་བར་གྱི་ལམ་དུ་གསོད་པའི་ཉེན་ཁ་
ཉུང་དུ་གཏོང་ཕྱིར། ཉི་མ་བདུན་རེར་བརྗེ་ལེན་བྱེད་པའི་ལས་འཁོར་བྱས་པ་རེད།
ཀུརས྄་པ་ཧིཅ་གྱིས་སྨྲ་བརྗོད་ཀྱི་རང་དབང་དེ་༼མེ་སྒྱོག་དང་ལྕགས་ཁྲབ་འཁོར་
ལོས་མེད་པར་བཟོ་ཐུབ་ཀྱི་མ་རེད་༽ ཅེས་བརྗོད་པ་རེད། དེབ་འདིའི་རྩོམ་པ་པོ་
གཅིག་གིས་སྐབས་དེ་དུས་ཨོས་ལོ་བྷོ་ཇིན་ཇེའི་ལས་ཁུངས་སུ་བསྐྱོད་དེ་འདི་ལྟར་
བྲིས་པ་རེད། ༼ས་ར་ཡ་ཝོའི་ནང་དུ་ཆོ་འཕྲུལ་ཆུང་ཆུང་མང་པོ་འདུག འོན་ཀྱང་
ཨོས་ལོ་བྷོ་ཇིན་ཇེ་ནི་ཚང་མའི་ནང་ནས་མངོན་གསལ་དོད་ཤོས་དེ་རེད།༽ བརྗོད་
ཚིག་དེ་དག་དེང་སང་ཡང་བདེན་པར་མངོན།
ས་ར་ཡ་ཝོའི་ནང་དུ་རིག་གཞུང་གི་མི་འཚེ་ཡང་མུ་མཐུད་པ་རེད། ཉིན་ལྟར་སེ་
ལོ་གཏོང་མཁན་ཝེཌ་རན། ས་མཇ་ལོ་ཝིཅ་གྱིས་ཨལ་བྷི་ནོ་ནིའི་༼ཨཌ་གིཡོ་༽
ཞེས་པ་དེ་ཕྱི་ལོ་༡༩༩༢ ཟླ་༥ ཚེས་༢༧ ཉིན་བག་ལེབ་ཉོ་བར་བང་སྒྲིག་སྟེ་
ལངས་བསྡད་པའི་མི་གྲངས་ཉི་ཤུ་རྩ་གཉིས་སརྦ་མེ་སྒྱོག་གྱིས་གསོད་སའི་ས་ཆ་
དེར་གཏོང་གི་ཡོད།
དམག་འཁྲུག་ལ་མི་དགའ་བའི་རོལ་དབྱངས་སྐྲ་ཞེས་པ་དེ་དམར་གསོད་
བྱེད་རྒྱུ་རྡུག་ཏུ་ཕྱིན་ཀྱང་ད་དུང་ཚོགས་པ་རེད། ཕྱི་ལོ་༡༩༩༣ ནང་ཨ་རིའི་ལས་
འགུལ་བ་དང་རྩོམ་པ་པོ། སུ་སན། སོན་ཏག་གིས་བཟོས་པའི་༼གྷོ་ཌོཏ་ལ་
སྒུག་པ་༽ ཞེས་པ་སེ་མུལ། བྷེ་ཀེཊ་ཀྱི་འགྱུར་ཞིག་ཐེ་བའི་ཟློས་གར་གྱི་དུས་
སྟོན་བཟོ་བསྐྲུན་དང་བཅས་པ་ཡང་བྱས་པ་རེད། གྷོ་ཌོཏ་གྱི་སྒྲུང་དེའི་ནང་དུ་ཆས་
ཞུགས་པ་ཚོས་སྐྱབས་མགོན་ཞིག་ཁོང་ཚོ་སྐྱོབ་པར་ཡོང་བ་ལ་རེ་སྒུག་བྱས་ཏེ་སྡོད་
ཀྱི་ཡོད་ཀྱང་སླེབས་ཀྱི་མེད། དེ་ནི་འཛམ་གླིང་གིས་དོར་བའི་གྲོང་ཁྱེར་ཞིག་ལ་
ལན་པོ་ཡང་ཡོད། ༼སྐབས་གཅིག་ལ་བུ་གཞོན་གཞོན་ཞིག་ཡོང་སྟེ་ཆས་ཞུགས་
པ་གཙོ་བོ་གཉིས་ལ། སྐུ་ཞབས་གྷོ་ཌོཏ་ཀྱིས་ཁོང་ད་རིང་དགོང་དྲོ་ཡོང་གི་མིན།
སང་ཉིན་ཏན་ཏན་ཡོང་གི་ཡིན་ཞེས་ང་ལ་ལན་སྐྱེལ་བར་བཏང་བྱུང་ཞེས་ཟེར་གྱི་
ཡོད།༽ སོན་ཏག་གི་བྷོསི་ནི་ཡའི་བཟོ་བསྐྲུན་པ། ཧེ་རིས། པ་སོ་ཝིཅ་གྱི་ངག་
ནས་༼ཉི་མ་གནམ་ལ་ཤར་ཚད་ལ་ང་ཚོས་ང་ཚོའི་གྷོ་ཌོཏ་ཡོང་གི་རེད་བསམ་བྱུང༌།
མཚན་ཤར་ཚད་ལ་ང་ཚོས་ཁོང་ཡོང་གི་མེད་པ་ཤེས་བྱུང༌།༽ ཞེས་བརྗོད་པ་རེད།
རྐུབ་བཀྱག་བདེ་མོའི་སྟེང་དུ་ཡོད་མཁན་གྱི་ནུབ་ཕྱོགས་པ་འགའ་ཤས་
ཀྱིས་སོན་ཏག་ལ་མོའི་༼དམག་འཁྲུག་གི་སྤྲོ་འཆམ་༽ ཞེས་སྐྱོན་བརྗོད་བྱས་པ་
རེད། བྷོསི་ནི་ཡ་པ་ཚོས་མི་འདྲ་བ་ཞིག་མཐོང་བ་རེད། ཁོང་ཚོས་སོན་ཏག་གི་
ཟློས་གར་ལས་འཆར་དེ་མེ་མདའི་སྐད་སྒྲའི་འོག་ཏུ་བལྟས་པས་མ་མཐར་ཡང་ཕྱི
ལོག་གི་མི་འགའ་ཤས་ཀྱིས་དོ་སྣང་བྱེད་ཀྱི་ཡོད་པའི་བློ་སྐྱེད་བྱུང་ཡོད། སོན་ཏག་
ལ་ས་ར་ཡ་ཝོའི་ཡུལ་མིའི་ཆེ་བསྟོད་ཕུལ་བ་རེད། ཕྱི་ལོ་༢༠༠༩ ནང་མོ་གྲོངས་
ནས་ལོ་ལྔའི་རྗེས་དང༌། དམག་འཁྲུག་ཐག་ཆོད་དེ་ལོ་བཅུ་བཞིའི་རྗེས་སུ་ས་ར་ཡ་
ཝོའི་ནང་གི་བཞི་མདོ་ཞིག་ལ་མོའི་མིང་བཏགས་པ་རེད།
བྷོསི་ནི་ཡ་བ་ཚོས་ཆུང་རྩག་རིགས་ཀྱི་གལ་གནད་ལའང་ནན་ཏན་བྱས་པ་
རེད། བལྟ་བསྐོར་བ་ཚོས་ཡང་ཡང་བརྗོད་གསལ་ལ། མི་ཚེའི་ནང་གི་དགོས་མཁོ་
ཆུང་རྩག་རིགས་ཀྱང་རྒྱུན་དུ་མི་ཐོབ་པའི་སྐབས་སུ་ཡང་། ས་ར་ཡ་ཝོའི་བུད་མེད་
ཚོ་ནི་དུས་ཀུན་ཏུ་རྣམ་པ་སྟོན་ནས་ཡོང་བ་མཐོང་གི་ཡོད། ཨོས་ལོ་བྷོ་ཇིན་ཇེའི་
གསར་འགོད་པ། གྷོར་ཌ་ན། ཀེནི་ཛེ་ཝིཅ་གྱིས་སྐབས་དེར་བརྗོད་དོན་ལ། དོ་སྣང་
ཆེན་པོའི་སྒོ་ནས་བྱུགས་པའི་མཆུ་ཚོས་དང༌། མིག་ཚོན་དེ་དག་གིས་༼འཇིགས་
སྐུལ་ལ་ཡ་རབས་བཟང་སྤྱོད་ལྡན་པའི་མིག་ལོག་ཅིག་༽ མཚོན་པ་རེད་ཅེས་སྨྲས།
ཕྱི་ལོ་༡༩༩༣ ཟླ་༥ པའི་ནང་དུ་བྷོསི་ནི་ཡ་པ་ཚོས་མཛེས་མའི་འགྲན་བསྡུར་ཞིག་
ཀྱང་གོ་སྒྲོག་བྱས་པ་རེད། དེའི་སྐབས་སུ་རྒྱན་ལྡན་མ་ཡིན་པའི་འཕྲེད་དར་༼ཁོང་
ཚོས་ང་ཚོ་གསོད་དུ་མ་འཇུག་༽ ཅེས་པ་ཞིག་སྡིང་ཆའི་སྟེང་དུ་དཔྱང་པ་རེད།
བྷིལ། ཀ་ཊར་གྱི་དངོས་བཀོད་གློག་བརྙན་གྱི་རོལ་དབྱངས་ཆེད་དུ་བྲིས་
པའི་ཡུ་ཊུ་གྱི་གཞས་༼ལྕམ་ཆུང་ས་ར་ཡ་ཝོ་༽ ཞེས་པ་དེས་ས་ར་ཡ་ཝའི་མི་
ཚོས་དཀྱུས་མའི་གནད་ཉིད་ལས་འདས་པ་གང་ལའང་རྔམ་གྱི་མེད་པའི་བདེན་དོན་
དེ་གསལ་བར་བྱས་ཚུལ་ནི།
ཀོལ་དང་མཆུ་ཚོས་ཆེད་དུ་དུས་ཚོད་འདང་བ་འདུག་གམ།
སྐྲ་ལོ་བྲེགས་པའི་ཆེད་དུ་དུས་ཚོད་འདང་བ་འདུག་གམ།
རན་པའི་གྱོན་ཆས་ཆེད་དུ་ཁྲོམ་ལ་བསྐོར་བ་བྱས་ཏེ།
ཉོ་ཆ་རྒྱག་པའི་ཆེད་དུ་དུས་ཚོད་འདང་བ་འདུག་གམ།
དེའི་ལན་ནི་དོན་དམ་དུ་དུས་ཚོད་ལ་ཡང་དག་པ་དང་ནོར་འཁྲུལ་ཅན་གང་ཡང་མེད།
གནས་བབ་རྡུག་ཤོས་ཀྱི་ནང་དུའང་མི་ཚེ་ནི་སྐྱེལ་དགོས་པ་རེད།
མེ་སྒྱོག་དང་ལྐོག་མདའ་འཕེན་མཁན་ཚོ་ལ་མ་ལྟོས་པར་གསར་ཤོག་དཔར་
བསྐྲུན་བྱེད་རྒྱུ་དང༌། ཟློས་གར་འཁྲབ་པ་དང༌། སྐྲ་དང་གྷོ་ཌོཏ་ལ་བལྟ་བར་འགྲོ་བ་
མཆུ་ཚོས་བྱུགས་པ་དང༌། རང་ལ་རན་པའི་གྱོན་ཆས་དྲག་འདེམས་བྱེད་པ་བཅས་རེ་
རེ་ཞིང་རང་རང་གི་ངོས་ནས་འགོག་རྒོལ་གྱི་བྱེད་ལས་ཤིག་རེད།
སྐར་མདའ།
བརྙན་འཕྲིན་བརྒྱུད་པའི་རྣམ་དཔྱོད་ཀྱི་འགྲན་བསྡུར་ཨ་རིའི་དཔེ་སྟོན་དང་པོཔ་ཀྱི་
དཔེ་སྟོན་དང་མཚུངས་པའི་ཨཕ་གྷན་གྱི་སྐར་མ་ནི་ཉེ་བའི་ཆར་ཨཕ་གྷ་ནིས྄་ཐན་
གྱི་ནང་དུ་གྲགས་ཆེན་པོར་གྱུར་བ་རེད། ལུང་པའི་མི་འབོར་གྱི་བཞི་ཆ་གསུམ་
མམ་ས་ཡ་བཅུ་གཅིག་གིས་༢༠༠༧ གྱི་མཐའ་མའི་འགྲན་བསྡུར་དེ་བལྟས་པ་རེད།
ས་ཡ་མང་པོས་རང་རང་གི་ལག་ཐོགས་ཁ་པར་བརྒྱུད་དེ་འོས་ཤོག་བླུགས་པ་རེད།
འོན་ཀྱང་ལུང་པ་གཞན་གྱི་དཔེ་སྟོ ན་འགྲན་བསྡུར་ལས་ཨཕ་གྷ་ནིས྄་ཐན་གྱི་ཨཕ་
གྷན་སྐར་མའི་ནང་དུ་ཆ་ཤས་ལེན་རྒྱུ་དེའི་རྒྱན་བུ་ཧ་ཅང་གི་མཐོ་བ་ཡོད། དེ་ནི་
རང་ཉིད་ཀྱི་མི་ཚེའི་ནང་དུ་གདམ་ཁ་གང་བྱེད་ཀྱི་ཐོབ་ཐང་སྐྱར་བརྗོད་བྱེད་རྒྱུ་ཞིག་
ཏུ་གྱུར་པ་རེད། བརྙན་འཕྲིན་གྱི་ལྟད་མོ་དེས། དམག་བདག་ཚོ་ལ་དབང་ཆ་མེད་
པ་དང་། ཨཕ་གྷན་གྱི་ཡུལ་མི་དཀྱུས་མ་ཚོས་དྲང་པོ་དང་རང་དབང་ཅན་ཡིན་པའི་
སྤོབས་པ་ཚོར་བར་འགྲན་བསྡུར་ནང་འོས་ཤོག་ས་ཡ་བརྒལ་བ་བླུགས་རྒྱུ་ཡོད་ས་
ཞིག་ཡིན་པའི་ར་སྤྲོད་བྱས་པ་རེད།
ཆ་ཤས་ལེན་མཁན་ཚོས་ལྟད་མོའི་ནང་དུ་འཛུལ་ཞུགས་བྱས་ཏེ་རང་རང་གི་སྲོག་
ལ་ཉེན་ཁ་དྭང་དུ་བླངས་པ་རེད། ད་ལྟའང་སྟོབས་ཤུགས་ཆེན་པོ་ཡོད་པའི་ཏཱལི་
བྷན་ཚོས་རོལ་དབྱངས་ནི་ཁ་ཆེའི་ཆོས་ལུགས་དང་འགལ་ཟླ་ཡིན་པ་ཤོད་ཀྱི་ཡོད།
ཨཕ་གྷན་གྱི་སྐར་མ་ལ་ལ་ཞེན་བྱས་པ་བརྒྱུད་དེ། ཨཕ་གྷན་བ་དཀྱུས་མ་དང་།
ལྷག་པར་དུ་མི་འབོར་གྱི་བརྒྱ་ཆ་དྲུག་ཅུ་ཟིན་པའི་རང་ལོ་ཉེར་གཅིག་འོག་གི་གཞོན་
སྐྱེས་ཚོས་དེ་ལ་ཁས་ལེན་བྱེད་ཀྱི་མེད་པ་བསྟན་པ་རེད། ཨཕ་གྷན་གྱི་སྐར་མའི་
འགྲན་བསྡུར་སྐོར་ལ་གཟེངས་རྟགས་ཐོབ་པའི་དངོས་བཀོད་གློག་བརྙན་བཟོ་མཁན།
ཧ་ཝ་ན། མརྐིང་གིས་༼མི་ཚང་མས་དགའ་བོ་བྱེད་ས་ཞིག་བཟོས་ཏེ། ཨཕ་གྷན་
གྱི་སྐར་མ་ནི་གཞོན་སྐྱེས་ཚོ་ལ་རང་རང་གི་ཆེད་དུ་ལས་འགུལ་ལམ། ངོ་བོ་ལྟ་བུ་
ཞིག་ཏུ་གྱུར་བ་རེད། དེ་འདྲ་ཡིན་དུས་མགོ་ཁྲིད་རྙིང་པ་ཚོ་ཞེད་སྣང་ཆེན་པོ་སྐྱེས་
པ་རེད།༽ ཅེས་བཤད།
སྡིང་ཆའི་སྟེང་གི་གཞས་མཐའ་མའི་སྐབས་སུ། ནུབ་ཕྱོགས་ཨཕ་གྷ་ནིས྄་
ཐན་གྱི་ཧེ་རཏ་ནས་ཡིན་པ། རང་ལོ་ཉི་ཤུ་རྩ་གཉིས་སོན་པའི་སེ་ཏ་ར། ཧུ་སེན་
ཛ་ཌ་ཡིས་པར་ཆས་ཀྱི་མདུན་དུ་གཞས་འཁྲབ་སྟེ་བྱེད་མི་ཆོག་པའི་སྒྲིག་ལམ་དམ་
པོ་ཞིག་བཤིགས་པ་རེད། མང་ཚོགས་ཀྱི་དབུས་སུ་བུད་མེད་ཀྱིས་གཞས་འཁྲབ་པ་
དེ་རྩི་མེད་མ་ཡིན་པ་ལྟ་བུར། ཧུ་སེན་ཛ་ཌའི་མགོ་རས་དེ་ས་ལ་ཟགས་ཀྱང་ད་དུང་
མོས་གཞས་འཁྲབ་པ་དེས། མོའི་བྱེད་ལས་དེ་དེ་བས་རྒྱུན་ལྡན་མ་ཡིན་པ་ཞིག་ཏུ་
གྱུར་བ་རེད།
བློན་ཆེན་དང་དམག་བདག་ཚང་མས་མོ་ལ་དམའ་འབེབས་བྱས།   ཧུ་
སེན་ཛ་ཌ་ལ་གསོད་རྒྱུའི་སྡིག་ར་སླེབས། འོན་ཀྱང་མོས་བློ་མ་ཞུམ་པར་བསྡད།
ལས་རིམ་ཚར་བའི་རྗེས་སུ་མོ་ཨཕ་གྷན་གྱི་རྒྱལ་ས་ཀཱ་བྷུལ་ནང་ཆེད་ལས་ཀྱི་གཞས་
མ་ཞིག་ཏུ་གྱུར་བ་རེད། ཨཕ་གྷན་བ་ས་ཡ་མང་པོས་ཨཕ་གྷན་གྱི་སྐར་མ་མུ་མཐུད་
དེ་འབད་བརྩོན་ཆེན་པོའི་སྒོ་ནས་བལྟ་གི་ཡོད།། །།

༩ དཔང་པོ་བྱེད་པ།

ཁང་པ་ཞིག་གི་ནང་དུ་མི་སྡེ་ཚོས་ལྐོག་བྱུས་ཀྱི་ངག་བཅད་ཅིག་སྤྱི་མོས་ཀྱི་སྒོ་ནས་
སྲུང་ན། བདེན་པ་ཚིག་གཅིག་བཤད་པ་དེ་ལན་དྲུ་ཁ་ཤོར་བ་དང་འདྲ།
ཅེས་ལོལྦ། མི་ལོས།
རྒྱལ་པོའི་ན་བཟའ།
ཐོབ་སྐལ་རྩོད་པ་ཐ་ཤལ་དེ་འགྲོ་བ་མིའི་བྱུང་རབས་ཀྱི་གཟུགས་བརྙན་ལ་
གཏན་དུ་རྨ་སྦྱིན་རྒྱུ་དེ་རེད།
ཇོ་སེབ། ཁོན་རཌ།
བརྒྱ་ཕྲག་བཅུ་དགུ་པའི་མཇུག་ཙམ་དུ་བྷེལ་ཇེམ་གྱི་རྒྱལ་པོ་ལི ཡོ་པོལཌ་
གཉིས་པས་ནུབ་ཡོ་རོབ་ཀྱི་ས་ཁུལ་ཚང་མའི་ཚད་གཞི་དང་མཉམ་པའི་རྒྱ་ཆེ་བའི་
ལུང་པ་ཀོང་གོ་དེ་རང་ཉིད་སྒེར་གྱི་ཕ་གཞིས་ནང་བཞིན་དབང་སྒྱུར་བྱས་པ་རེད།
ཀོང་གོའི་ཤིང་ནགས་ཀྱི་ཐོན་སྐྱེད་བ་སོ་དང་འགྱིག་གིས་ལིཡོ་པོལཌ་ལ་ཁེ་འབབ་
ཤུགས་ཆེ་སྤྲད་པ་རེད། དེའི་ཚབ་ཏུ་ཀོང་གོའི་མི་རྣམས་ལ་བསྙས་བཅོས་དང༌།
བརྡུང་བ། གསོད་པ་བཅས་བྱས་ཏེ་མི་ས་ཡ་མང་པོ་ཤི་བ་རེད། རྩུབ་སྤྱོད་ཇི་བྱས་ལ་
མ་བལྟོས་པར་གསར་འགོད་པ་དང༌། སྲིད་དོན་པ་ཚང་མས་གཅིག་མཚུངས་ལྟར་
༼འགྲོ་བ་མིའི་མིག་དཔེ་ལྟ་ས་༽ དང༌། གཞན་ཕན་ཅན་གྱི་རྒྱལ་པོ་ཞེས་ལིཡོ་
པོལཌ་ལ་བསྟོད་བསྔགས་ནམས་མཁར་མ་ཤོངས་པ་བྱས་པ་རེད། ལི་ཝར་པུལ་དུ་
རྟེན་གཞི་བྱས་པའི་གྲུ་ཁའི་དྲུང་ཡིག་གཞོན་པ། ཨེཌ་མཎཌ། ཌེ་ནེ། མོ་རལ་གྱི་
ཨུ་ཚུགས་དེས་དེར་གཏན་གྱི་འགྱུར་བ་བཏང་བ་རེད།
མོ་རལ་གྱིས་ཞབས་ཞུ་བྱེད་སའི་ཁེ་ལས་ཁང་། ཨེལ་ཌར། ཌེམས྄་ཊར་
ཞེས་པ་དེར་ཀོང་གོ་ནས་དངོས་ཟོག་ཕར་ཚུར་འོར་འདྲེན་བྱེད་རྒྱུར་ལི ཡོ་པོལཌ་དང་
མཉམ་དུ་ཆོད་གན་དམིགས་བསལ་ཞིག་ཡོད། འོན་ཀྱང་ཨེཎཊ་ཝེབ་ཏུ་འགྲུལ་སྐྱོད་
ཅིག་གི་སྐབས་སུ་མོ་རལ་ལ་ནོར་འཁྲུལ་ཚབས་ཆེ་ཞིག་འགྲོ་གི་ཡོད་པའི་དོ་སྣང་
ལམ་སེང་བྱུང་བ་རེད།
ཀོང་གོ་ནས་ཕྱི་ལ་ཆེས་རིན་ཐང་ཆེ་བའི་བ་སོ་དང་འགྱིག་འོར་འདྲེན་བྱེད་
ཀྱི་ཡོད་ཀྱང་། དེའི་ཚབ་ཏུ་ཀོང་གོའི་མི་ལ་ཕན་པའི་དངོས་ཟོག་རིན་ཐང་ཡོད་པ་
གང་ཡང་ཀོང་གོར་འགྲོ་མཁན་གྱི་གྲུ་གཟིངས་ཚོས་འཁྱེར་གྱི་མེད། མེ་མདའ་
དང་མདེའུ་ཤུགས་ཆེ་ཡོད་པ་ལས་དེ་མིན་ཉུང་ཤས་ལས་མེད། ཕྱིས་སུ་ཤཱར་ལོཀ་
ཧོམས྄་བཟོ་མཁན་གྱི་སར། ཨར་ཐོར། ཁོ་ནོན། ཌོཡལ་དང་གྲོགས་པོར་གྱུར་
བའི་མོ་རལ་གྱིས་ཐར་ས་མེད་པའི་མཇུག་བསྡོམས་ཤིག་བྱས་པ་རེད། ཨེ་ཌམ།
ཧོཅ་ཤིལཌ་གྱི་ཚོར་ཤུགས་ཆེ་བའི་ལོ་རྒྱུས་༼ རྒྱལ་པོ་ལི ཡོ་པོལཌ་གྱི་གདོན་འདྲེ་༽
ཞེས་པའི་ནང་ལུང་འདྲེན་བྱར་པར་མོ་རལ་རང་ཉིད་ཀྱིས་༼ སྐྱི་གཡའ་བ་དང་མུ་
མཐུད་པའི་བཙན་ཤེད་ཀྱིས་ལས་ཀ་བསྐུལ་སྟངས་དེས་གོ་མ་མྱོང་བའི་ཁེ་འབབ་ཀྱི་
འགྲེལ་བཤད་བྱེད་ཀྱི་འདུག ངས་གང་མཐོང་བའི་ཕྱོགས་བསྡོམས་ཀྱི་སྙིང་པོ་དེར་
ང་ཧོན་ཐོར་བ་དང་མགོ་ཡུག་འཁོར་བྱུང༌། མི་གཅིག་བསད་བཞག་པའི་ཐོག་ཏུ་ཁ་
བུབ་ཏུ་འགྱེལ་ན་ངན་པ་ཡིན་དང་ཡིན། ང་ནི་མི་གསོད་ལག་དམར་གྱི་གསང་བའི་
སྤྱི་ཚོགས་རྒྱལ་པོ་མཆེད་གྲོགས་སུ་ཡོད་པ་ཞིག་གི་ཐོག་ཏུ་ཁ་བུབ་འགྱེལ་བྱུང༌།༽
ཞེས་བྲིས་ཡོད།
མོ་རལ་གྱི་སྦྱིན་བདག་ཚོར་ཁོས་ཁ་བཙུམ་ནས་བསྡད་ན་སྙམ་པའི་འདོད་པ་
བྱུང༌། ཁོང་ཚོར་བྷེལ་ཇེམ་གྱི་ཁེ་འབབ་ཆེ་བའི་ཚོང་འབྲེལ་ཆོད་གན་དེ་མེད་པར་
བཟོ་འདོད་མེད། མོ་རལ་གྱིས་ཁས་ལེན་མ་བྱས། ཕྱི་ལོ་༡༩༠༡ ནང་རང་ལོ་ཉེར་
བརྒྱད་ཐོག་ཁོས་ཨེལ་ཌར། ཌེམས྄ཊར་ནས་དགོངས་པ་ཞུས་ཏེ། འགྲོ་བ་མིའི་ཚེ་
སྲོག་ཁྱོན་ཆེ་རྩ་མེད་བཟོ་བར་བསམ་ཡུལ་ལས་འདས་པའི་ཀླ་ཀློའི་བྱེད་སྟངས་དང་
མཉམ་པའི་ཁྲིམས་མཐུན་དུ་བྱས་པའི་བྱ་བ་ངན་པ་དེ་ཕྱིར་འདོན་བྱེད་རྒྱུར་བློ་ཐག་
བཅད།
ལིཡོ་པོལཌ་གྱི་མགྲིན་ཚབ་པ་ཚོས་མོ་རལ་གྱི་ཐེར་འདོན་དེར་ཡང་ནས་
སྐྱར་དུ་ཁས་ལེན་མ་བྱས། དེའི་ལན་དུ་མོ་རལ་གྱིས་༼ཁོའི་ཞིབ་དཔྱོད་དེ་གལ་
ཆེར་རྩི་མཁན་ནང་མའི་རྒྱབ་སྐོར་བས་གསང་བ་བརྟོལ་བའི་༽ ནག་ཉེས་ཅན་གྱི་
ཡིག་ཆ་མང་དུ་སྤྲད་པ་རེད། ཁོའི་རི་རབ་ལྟ་བུའི་ཡིག་ཆ་དེ་དག་གིས་ཁེ་འབབ་ཀྱི་
རྒྱབ་ཏུ་ཡོད་པའི་རྩིང་སྤྱོད་དེ་དྭོགས་གཞི་ཚང་མ་ལས་འདས་པའི་ར་འཕྲོད་བྱུང་བ་
རེད།
ལིཡོ་པོལཌ་གྱི་ལས་ཚབ་པ་ཚོས་སྐབས་རེ་སྡིག་ར་དང༌། སྐབས་རེ་ཡིད་
འཕྲོག་པའི་རྔན་པ་སྤྲད་དེ་མོ་རལ་གྱི་ཐེར་འདོན་གྱི་ཤུགས་རྐྱེན་དེ་ནུས་མེད་དུ་གཏོང་
ཐབས་བྱས། སྐབས་གཅིག་ལ་མོ་རལ་ཞལ་ལག་ལ་གདན་འདྲེན་ཞུས་པ་རེད།
ཁོང་རང་གིས་གསུངས་པ་ལྟར་བྱས་ན་དེ་དུས་༼རིན་གོང་ཆེ་བའི་ཆང་རག་འདོད་
པ་གང་ཡོད་༽དྲངས་ཏེ། ལྐོག་རྔན་གྱི་དངུལ་འབོར་ཕོན་ཆེ་སྤྲོད་རྒྱུའི་བསམ་ཚུལ་
ཡང་བཏོན་པ་རེད། མོ་རལ་གྱིས་བསླུ་རྫས་དེ་ལེན་ཡོད་པ་མ་རེད།
ཕྱི་ལོ་༡༩༠༤ ལོར་མོ་རལ་གྱིས་༼རྒྱལ་པོ་ལི ྄ཡོ་པོལཌ་གྱི་ཆིག་ལབ་༽
ཅེས་པ་འབྲི་མཁན་མརྐ། ཊཝན་དང་ཐུག་པ་རེད། ལོ་རྒྱུས་དེ་ནི་ལིཡོ་པོལཌ་གྱིས་
ཁོ་པའི་རྩུབ་སྤྱོད་ཀྱི་དབང་སྒྱུར་སྐོར་ལ་བདེན་པ་སྨྲ་ཕོད་པའི་མོ་རལ་འདྲ་བའི་མི་
ཚོར་ཁོང་ཁྲོ་ལངས་པའི་སྐོར་གྱི་ཟུར་ཟའི་དེབ་ཆུང་ཞིག་རེད། ཊཝན་གྱི་ལིཡོ་
པོལཌ་གྱིས་པར་ཆས་ཨ་གསར་ཅན་དེ་དྲང་ཚུགས་ཟིན་ལ་ཁོང་ཁྲོའི་རྒྱུ་རེད་ཅེས་
སྡུག་སྐད་ཤོར་གྱི་ཡོད། ༼སྟེགས་བུ་ཁྲི་ཕྲག་དང༌། བརྒྱུད་ལམ་ཁྲི་ཕྲག་གིས་དུས་
དང་རྣམ་པ་ཀུན་ཏུ་ང་ལ་ཡག་པོ་ཤ་སྟག་བརྗོད་ཀྱི་ཡོད་པ་དང༌། ཡིད་ཆེས་རྙེད་པའི་
སྒོ་ནས་མི་གསོད་བྱས་མེད་པར་ཤོད་ཀྱི་ཡོད། དེ་ནས་བྱིས་པ་ཞིག་གིས་རང་གི་སྦ་
ཁུག་ནང་དུ་འཁྱེར་ཐུབ་པའི་རིན་ཐང་མེད་པའི་ཀོ་ཌཀ་ཅུང་ཅུང་དེས་ཚིག་གཅིག་
ཀྱང་མ་ལབ་པར་ཡར་ལངས་ཏེ་ཁོང་ཚོ་ལྐུགས་པ་བཟོས་སོང༌།༽
མོ་རལ་གྱིས་བྷེལ་ཇེམ་གྱིས་དབང་སྒྱར་བྱས་པའི་ཀོང་གོའི་ནང་ཤི་གསོན་
གྱི་ལོ་རྒྱུས་དེ་སྐད་ཤུགས་ཆེན་པོའི་སྒོ་ནས་ཤོད་དགོས་པ་གཙོ་འདོན་བྱས་པ་རེད།
ལྟ་གྲུབ་སྨྲ་བ་བྷར་ཏྲཻཎཌ། ར་སལ་གྱིས་ཁོང་གི་སྐོར་ལ་༼ཁོང་མ་གཏོགས་ངས་
ངོ་ཤེས་པའི་ནང་ནས་མི་གཅིག་ལ་ཡང་སྲིད་དོན་གྱི་བདེན་པ་བསྒྲགས་པ་དང༌། རྗེས་
སྙེགས་བྱེད་པའི་དཔའ་ངར་ལྡན་ལ་སྤྲོས་མེད་ཀྱི་ངང་ཚུལ་དེ་ཡོད་པ་མ་རེད།༽
ཅེས་བརྗོད།
མོ་རལ་དགུང་ལོ་ལྔ་བཅུ་ང་གཅིག་ཐོག་ཕྱི་ལོ་༡༩༢༤ ལོར་སྐུ་གཤེགས་
པ་རེད། ད་ལྟའི་ཆར་མང་གཙོ་སྤྱི་མཐུན་གྱི་ཀོང་གོ་ཞེས་གྲགས་པ་དེ་ཡང་སྐར་ཉེ་
བའི་ཆར་རང་བྱུང་ཐོན་རྫས་ཀྱི་ཐོག་ལ་འཁྲུག་རྩོད་ཀྱི་འདམ་དུ་བྱིངས་བ་དེའི་ཐོག་
ཁོང་གི་ཕྱག་ལས་དེ་དེང་སང་གི་ཆེད་དུ་བསླབ་བྱ་གལ་ཆེ་ཡིན། ཐོན་སྐྱེད་ཕུན་སུམ་
ཚོགས་པ་ཡོད་པ་དེ་རྒྱལ་ཁབ་དེར་གྲོགས་དང་རྐྱེན་ངན་གཉིས་ཀ་རུ་གྱུར་ཡོད།
མེ་འཁོར་འགྲུལ་སྐོད་ནས་གོ་ལ་ཧྲིལ་པོའི་ལས་འགུལ།
ཕྱི་ལོ་༡༩༦༠ ཟླ་༡༡ ཚེས་༡༩ ཉིན་དབྱིན་ཇིའི་ཁྲིམས་རྩོད་པ། པི་ཊར། བྷེ་ནན་
སན་ལོན་ཌོན་གྱི་ས་འོག་ཏུ་སྔར་རྒྱུན་བཞིན་ལས་ཀར་འགྲུལ་སྐྱོད་བྱེད་བཞིན་ཡོད།
མེ་འཁོར་གྱི་ནང་དུ་ཁོང་གིས་ལོ་བདུན་རིང་བཙོན་འཇུག་ཁྲིམས་ཐག་བཅད་པའི་
པུར་ཇུ་གྷལ་གྱི་སློབ་ཕྲུག་གཉིས་ཀྱི་སྐོར་ལ་ལོ་རྒྱུས་གསར་གནས་ཐུང་ཐུང་ཞིག་
ཀློག་པ་རེད། ཁོང་ཚོའི་ནག་ཉེས་ནི་སྐབས་དེ་དུས་དབང་སྒྱུར་བྱེད་པའི་སྲིད་དབང་
སྒེར་སྤྱོད་པ་ཨེན་ཊོ་ནི་ཡོ། ས་ལ་ཛར་ལ་རྩི་མེད་བྱེད་ཕྱིར་ལིས་བྷོན་གྱི་ཇ་ཁང་ཞིག་
གི་ནང་དུ་རང་དབང་གི་ཆེད་དུ་གྷི་ལས་གནམ་ལ་སྟེགས་པ་དེ་རེད།
ཁོང་རང་གིས་གང་ཀློག་པ་དེས་ཆེས་བློ་མ་བདེ་བ་བྱུང་སྟེ་བྷན་སན་གྱིས་
ངོ་རྒོལ་བྱེད་པར་པུར་ཇུ་གྷལ་གྱི་གཞུང་ཚབ་ཁང་དུ་འགྲོ་དགོས་བསམ་པ་རེད།
དེའི་ཚབ་ཏུ་ཁོང་གིས་མར་བསྡད་དེ་བསམ་བློ་གཏོང་ཕྱིར་ཉེ་འགྲམ་དུ་ཡོད་པའི་ཏྲ་
ཕལ་གྷར་བཞི་མདོའི་སྟེང་གི་སེཎཊ། མར་ཊིན་གྱི་ལྷ་ཁང་དུ་ཕྱིན་པ་རེད། ཁོང་
གིས་སྨྲ་བརྗོད་བྱས་པའི་ནག་ཉེས་ཙམ་ལ་བརྟེན་ནས་བཙོན་དུ་ཚུད་མཁན་ཚོའི་དཀའ་
སྡུག་དེར་དོ་སྣང་ཡོང་ཕྱིར་ངེས་པར་དུ་གཅིག་བྱེད་དགོས་པའི་བློ་ཐག་བཅད་པ་རེད།
ཕྱི་ལོ་༡༩༦༡ ཟླ་༥ ཚེས་༢༨ ཉིན་བྷེ་ནན་སན་གྱིས་འགོ་བརྗོད་དུ་
༼བརྗེད་ཟིན་པའི་བཙོན་པ་ཚོ་༽ ཞེས་འཁོད་པའི་མདུན་ཤོག་གི་ཆེད་རྩོམ་ཞིག་
ཨོབ་ཛར་ཝར་གསར་ཤོག་ཐོག་དཔར་བསྐྲུན་བྱས་པ་རེད། ཁོང་གིས་༼བསམ་
བློའི་བཙོན་པ་༽ ཞེས་ཐ་སྙད་སྦྱར་བའི་ཆེད་རྩོམ་དེས་ཁོང་ཚོ་རང་གི་ཡིད་ཆེས་ལ་
བརྟེན་ནས་བཙོན་དུ་ཚུད་པ་རྣམས་ཀྱི་གློད་གྲོལ་ལ་རམ་འདེགས་དང༌། མང་ཚོགས
ཀྱི་དོ་སྣང་ཡོང་ཆེད་དུ་དཔང་རྟགས་བསྡུ་རུབ་ཀྱི་ལས་འགུལ་འགོ་བཙུགས་པ་རེད།
བྷེ་ནན་སན་གྱིས་༼བདུན་ཕྲག་གི་ཉི་མ་ག་འདྲ་ཞིག་ལའང་གསར་ཤོག་
སྒོ་ཕྱེས་དང་། འཛམ་གླིང་གི་ས་ཕྱོགས་ག་གེ་མོ་ཞིག་ཏུ་སྐྱེ་བོ་ག་གེ་མོ་ཞིག་གི་
བསམ་ཚུལ་ལམ། ཆོས་ལུགས་དེ་ཁོ་པའི་སྲིད་གཞུང་ལ་ངོས་ལེན་མེད་ཙང་བཙོན་
འཇུག་དང༌། མནར་གཅོད། སྲོག་ཐོག་གི་ཉེས་པ་བཅས་བྱུང་བའི་གསར་འགྱུར་
ཞིག་མཐོང་གི་རེད། གསར་ཤོག་ཀློག་མཁན་དེར་ནུས་པ་བྲལ་བའི་ཚོར་བ་ཞེ་མེར་
སློང་མཁན་ཞིག་ཚོར་གྱི་ཡོད། འོན་ཀྱང་གལ་ཏེ་འཛམ་གླིང་ཁྱོན་ཡོངས་ཀྱི་སྐྱག་
བྲོ་བའི་ཚོར་བ་འདི་དག་ཐུན་མོང་གི་བྱེད་ལས་གཅིག་གི་ཐོག་ཏུ་བསྒྲིལ་ཐུབ་ན།
ཕན་ནུས་ལྡན་པའི་གྲུབ་འབྲས་ཤིག་ཐོན་གྱི་རེད།༽ ཅེས་བྲིས།
ལས་འགུལ་སྤེལ་དགོས་པའི་རེ་འདུན་དེར་ཡ་ལན་ཤུགས་ཆེ་བྱུང་བ་རེད།
མི་སྟོང་ཕྲག་གི ས་བྷེ་ནན་སན་ལ་ཡི་གེ་བྲིས་ཏེ་རང་རང་གི་རྒྱབ་སྐྱོར་བྱས་པ་རེད།
ཆེད་རྩོམ་དེ་རྒྱལ་ཁབ་མང་པོའི་ནང་དུ་སྐྱར་དུ་དཔར་འདེབས་བྱས། དེ་ལ་བརྟེན་
ནས་རྒྱལ་སྤྱིའི་ཉེས་ཡང་ཞེས་འགྲོ་བ་མིའི་ཐོབ་ཐང་གི་སྒྲིག་འཛུགས་ཞིག་གསར་དུ་
སྐྱེས་པ་རེད།
དེ་ཡང་བྷེ་ནན་སན་གྱིས་༼འགྲོ་བ་མིའི་ཐོབ་ཐང་ལ་རྒྱ་ཆེ་བའི་གུས་
ཞབས་ཤིག་བལྟ་འདོད་པ་དང་། འཛམ་གླིང་ཁྱོན་ཡོངས་སུ་མང་ཚོགས་ཀྱི་དོན་
གཉེར་དེ་བེད་སྤྱོད་ཀྱི་ཆེད་དུ་སྒྲིག་འཛུགས་ཆེ་བ་ཞིག་གི་བསམ་བློ་གཏོང་རྒྱུ་དེ་
མེད་དུ་མི་རུང་བ་རེད།༽ ཅེས་ཕྱིས་སུ་བརྗོད། སྟབས་བདེ་བའི་ལྟ་གྲུབ་དེ་ནི།
གལ་ཏེ་སྲིད་གཞུང་ཚོས་ཁོང་ཚོར་བལྟ་རྟོགས་བྱེད་ཀྱི་ཡོད་པ་ཤེས་པ་དང༌། གལ་
ཏེ་དྲང་བདེན་མ་ཡིན་པའི་ལམ་ནས་སྐྱེས་པ་དང་བུད་མེད་བཙོན་དུ་བཅུག་པའི་ལོ་
རྒྱུས་གོ་ན། དེ་འདྲའི་སྲིད་གཞུང་གི་བྱེད་ལས་ལ་འདིས་ཤུགས་རྐྱེན་ཐེབས་ཀྱི་ཡོད།
དྭོགས་འཆར་ཅན་ཞིག་གིས་རང་འགུལ་གྱི་བྱ་བ་དེར་༼རང་རེའི་དུས་
ཀྱི་གླེན་རྟགས་ཆེ་ཤོས་ཀྱི་གྲས་ནས་གཅིག་རེད་༽ ཅེས་འགྲེལ་བརྗོད་བྱས་པ་རེད།
འོན་ཀྱང་དྭོགས་འཆར་ཅན་ཚོ་ནོར་འཁྲུལ་ཡིན་པ་ར་འཕྲོད་པ་རེད། སྡེ་ཚན་དེའི་
ལམ་ལྷོངས་དང་པོ་དེ་དམར་པོའི་དབང་འཛིན་པ་ཚོས་ཅག་ཀོ་སོ་ལོ་ཝཀི་ཡའི་ནང་
དུ་མི་ལོ་བཅུ་བཞི་བཙོན་དུ་བཅུག་པའི་ཡེ་ཤུའི་ཆོས་དཔོན། ཇོ་སེཕ། བྷེ་རན་
གྱི་གནད་དོན་དང་ལྷན་དུ་བྱུང་བ་རེད། ལས་འགུལ་དེས་ཁོ་པའི་གནད་དོན་གྱི་
འགན་ཁུར་བླངས་ཏེ་ཟླ་བ་བཅོ་བརྒྱད་ཀྱི་རྗེས་སུ་བྷེ་རན་ལ་རང་དབང་ཐོབ་པ་དང༌།
ཁོ་པའི་གློད་གྲོལ་དེ་རྒྱལ་སྤྱིའི་ཉེས་ཡང་ཚོགས་མིས་ཡི་གེ་བྲིས་པའི་འབད་རྩོལ་ལ་
བརྟེན་ནས་བྱུང་བ་རེད། དེ་ནས་བཟུང་སྟེ་བསམ་བློའི་བཙོན་པ་གཞན་དག་གྲངས་
ལས་འདས་པ་གློད་གྲོལ་བྱུང་བ་རེད།
བྷེ་ནན་སན་གྱིས་རང་ལོ་བརྒྱད་ཅུ་གྱ་གསུམ་ཐོག་ཕྱི་ལོ་༢༠༠༥ ལོར་ཕྱི་
མའི་སྔ་ལམ་དུ་མ་གྱུར་བར་དུ་འགྲོ་བ་མིའི་ཐོབ་ཐང་གི་ཆེད་དུ་འཐབ་རྩོད་མུ་མཐུད་
བྱས་པ་རེད། ད་ལྟའི་ཆར་རྒྱལ་སྤྱིའི་ཉེས་ཡང་སྒྲིག་འཛུགས་ལ་འཛམ་གླིང་ཁྱོན་
ཡོངས་སུ་ཚོགས་མི་ས་ཡ་གཉིས་ཡོད།
ཚུལ་མིན་གྱི་དཀར་ཆག
ཕྱི་ལོ་༡༩༦༤ ནས་༡༩༧༩ བར་དུ་བྷ་ར་ཛིལ་ནི་དྲག་དམག་སྲིད་གཞུང་གི་འོག་
ཏུ་གནས་ཡོད། སྨྲ་བརྗོད་ཀྱི་རང་དབང་ལ་དམ་དྲག་ཡོད། སྲིད་སྐྱོང་ལམ་ལུགས་
དེས་ཡུལ་མི་རྣམས་ལ་མནར་གཅོད་གཏོང་བ་དང་སྲོག་ཐོག་གཏོང་བ་བྱེད་ཀྱི་ཡོད།
དམག་སྤྱི་ཚོས་གཞུང་འབྲེལ་གྱིས་དབང་ཆ་ཞི་བའི་སྲིད་གཞུང་ལ་རྩིས་སྤྲོད་ཟིན་ན་
ཡང༌། ཁོང་ཚོ་ཡོལ་བའི་རྒྱབ་ལོག་ཏུ་གོ་གནས་ཤུགས་ཆེ་བཟུང་སྟེ་བསྡད་པ་རེད།
ཞེད་སྣང་གི་ཁོར་ཡུག་ཤུགས་ཆེ་ཡོད། དྲག་དམག་གི་སྲིད་དབང་སྒེར་འཛིན་
ལམ་ལུགས་ཀྱང་མ་ཡིན་ལ། རང་དབང་ཡང་ཆ་ཚང་བ་མེད་པའི་ལམ་ཕྱེད་ལས་
མ་སླེབས་པའི་ཁང་པ་འདིའི་ནང་དུ་ཆེས་གསང་རྒྱ་དམ་པའི་ཆ་རྐྱེན་གྱི་འོག་ཏུ་ཆེས་
རྒྱུན་ལྡན་མ་ཡིན་པའི་དེབ་ཅིག་གོ་སྒྲིག་བྱས་པ་རེད།
ཕྱི་ལོ་༡༩༨༥ ལོར་དཔར་བསྐྲུན་བྱས་པའི་༼བྷ་ར་ཛིལ། སྐྱར་ཟློས་ནམ་
ཡང་མ་བྱེད་༽ ཅེས་པའི་དེབ་དེའི་ནང་འདས་པའི་དུས་ཡུན་གྱི་རིང་ལ་བྷ་ར་ཛིལ་
གྱི་དམག་མིས་ལག་ལེན་བསྟར་བའི་མནར་གཅོད་ཀྱི་འགྲེལ་བརྗོད་སྐྱི་གཡའ་བ་
འཁོད་ཡོད། མནར་གཅོད་གཏོང་མཁན་གྱི་གྲས་ནས་རྡུག་ཤོས་འགའ་ཞིག་གིས་ད་
ལྟའང་དབང་ཤུགས་ཆེ་བའི་གོ་གནས་བཟུང་ནས་བསྡད་ཡོད། དེབ་དེ་དེ་ལས་ཉིས་
ལྡབ་ཀྱིས་ཤུགས་ཆེ་བ་བྱུང་བ་རེད། གང་ཡིན་ཟེར་ན་གཞི་བཅོལ་ས་དེ་གཞན་གྱིས
བསྡུ་རུབ་བྱས་པའི་དཔང་རྟགས་མ་ཡིན་པར་དམག་སྒར་རང་གི་ཡིག་ཆར་གཞི་བྱས་
ཡོད།
དེ་ཚང་མ་ཡེ་ཤུའི་ཆོས་པ་གསུམ་ནས་འགོ་ཚུགས་པ་རེད། གང་གི་གཅེན་
པོ་དེ་དམག་མིས་མནར་གཅོད་བཏང་སྟེ་བསད་པའི་པྲེས་བྷེ་ཊེ་རིཡན་ཡེ་ཤུའི་ཆོས་
དཔོན། ཇེ་མི། རཡིཊ་ཀྱིས་༡༩༧༩ ནང་ཐོག་མར་བསམ་ཚུལ་དེ་འཁྱེར་ཡོང་བ་
རེད། སའོ། པྰ་ལོའི་ཁེཐོ་ལིཁ་གི་བླ་ཆེན་པཱལོ། ཨརྣས྄་ཀྱིས་དོན་གཉེར་ཆེན་པོའི་
སྒོ་ནས་གྲོས་འཆར་དེར་རྒྱབ་སྐྱོར་བྱས་པ་རེད། ཁོང་གིས་གསང་བའི་རྒྱུ་ཆ་རྣམས་
ལྷ་ཁང་གི་ནང་དུ་ཉར་ཚགས་བྱས་ཏེ་ལས་འཆར་དེའི་སྦྱིན་བདག་ཏུ་གྱུར་པ་རེད།
ཌོ་མི་ནི་ཁན་དུ་སྐྱེས་པ་དང་། ནི་ཝར་ཡོད་པའི་འཛམ་གླིང་ཡེ་ཤུའི་ལྷན་ཚོགས་
ཀྱི་དྲུང་ཆེ་ཡིན་པ། ཕི་ལིཔ། པོ་ཊར་གྱིས་རང་ཉིད་ཀྱི་བྷ་ར་ཛིལ་ནང་གི་ལས་
རོགས་ཚོའི་ཚབ་ཏུ་དཔལ་འབྱོར་འདུ་འགོད་བྱས་པ་རེད།
པོ་ཊར་གྱིས་དཔལ་འབྱོར་འདུ་འགོད་ཐད་གསང་རྒྱ་བྱེད་སྟངས་དེ་འགྲོ་བ་
མིའི་ཐོབ་ཐང་ཐོག་ཚུལ་མིན་བྱུང་བར་ལྷ་ཁང་ནས་རོགས་སྐོར་བྱས་པའི་རྩིས་དེབ་
ལས་གཞན་དུ་མཱ་ཕི་ཡའི་བྱེད་སྟངས་ལྟར་ཁྲིམས་མཐུན་མ་ཡིན་པའི་སྒོ་ནས་དངུལ་
གྱི་གཏོང་ལེན་བྱས་པ་རེད། ཌོ་ལར་འབུམ་ཕྲག་ཇི་ནི་ཝ་ནས་བྷ་ར་ཛིལ་བར་དུ་མིས་
འཁྱེར་ཏེ་ལག་བརྒྱུད་བྱས་པ་རེད། གསང་བ་དོལ་དྭོགས་ཀྱི་སེམས་ཁྲལ་ལ་བརྟེན་
ནས། ཆོས་དཔོན་ཨརྣས྄་ཀྱིས་ལས་འཆར་གྱི་སྐོར་ལ་རང་ཉིད་ཀྱི་རོགས་པ་ཆོས་
དཔོན་གཞན་ལ་གོ་བསྡུར་བྱས་མེད་ལ། ཝ་ཊི་ཁན་ལའང་སྙན་གསེང་ཞུས་མེད།
བྷ་ར་ཛིལ་གྱི་དེབ་དེའི་རྒྱབ་ཀྱི་བསམ་ཚུལ་ནི་ཆོ་མེད་ཀྱི་མངོན་འདོད་
ཅན་དང༌། ཧ་ལས་པའི་སྟབས་བདེ་ཞིག་རེད། དྲག་དམག་གསང་བའི་ཁྲིམས་
ཁང་གིས་ཞུ་སྦྱོར་བས་མནར་གཅོད་གང་མྱང་མིན་གྱི་འགྲེལ་བརྗོད་ཐེ་བའི་ཁྲིམས་
བཤེར་ཡོངས་རྫོགས་ཀྱི་ཞིབ་ཕྲའི་ཡིག་ཆ་ཉར་ཚགས་བྱས་ཡོད། ༼ཆོ་འཕྲུལ་ཅིག
འཇིག་རྟེན་ཅིག མནར་གཅོད་གཏོང་མཁན་དང་མཉམ་དུ་རྩིས་རྒྱག་བྱེད་པ་༽
ཞེས་པའི་དེབ་ཀྱི་རྩོམ་པ་པོ། ལོ་རཎས྄། ཝེཥ་ལར་གྱིས་རཡིཊ་ལུང་འདྲེན་བྱས་
དོན་ལ་༼བྷ་ར་ཛིལ་གྱི་དམག་སྤྱི་ཚོས་སུ་ལའང་འགན་ཁུར་རྩིས་རྒྱག་བྱེད་དགོས་
ཡོང་སྙམ་པ་རྟོག་ཡུལ་ལའང་འཆར་མེད། འོན་ཀྱང་འགེངས་ཤོག་དང༌། འགྲོ་
སྟངས་ཀྱི་ཐོག་ནས་བང་རིམ་ལྡན་ལ་ཡང་དག་པའི་ཡིག་ཆ་ཉར་དགོས་ཀྱི་ཡོད་ཙང་
ཁོང་ཚོས་ཉར་བ་རེད།༽
༼བྷ་ར་ཛིལ། སྐྱར་ཟློས་ནམ་ཡང་མ་བྱེད་༽ ཅེས་པའི་རྩོམ་པ་པོ་ཚོར་
མནར་གཅོད་ཀྱི་ཡིག་ཆ་ལག་ཏུ་ཐེབས་སྟངས་ནི། ཡིད་ཆེས་ལྡན་པའི་ཁྲིམས་རྩོད་
པ་ཚོ་ལ་སོ་སོའི་ཁ་མཆུའི་དོ་དག་གི་ཆེད་དུ་སྒེར་གྱི་ཡིག་ཆ་དགོས་འདུན་ཞུ་རུ་
བཅུག་པ་རེད། ཉེས་ཡང་ཀྱི་ཁྲིམས་གཞི་གསར་པ་ཞིག་གི་འོག་ཏུ་ཡིག་ཆ་ཐོབ་
ཀྱི་ཡོད། ཁྲིམས་དེ་ནི་ཡིག་ཆ་རེ་རེ་བཞིན་ཕྱིར་སློག་མ་བྱས་གོང་དུ་ཆུ་ཚོད་ཉི་ཤུ་
རྩ་བཞིའི་རིང་བདག་ཉར་ཆོག་གི་ཡོད། སྐབས་རེ་ཆེས་མཐུག་པོ་ཡོད་པའི་ཡིག་
ཆ་དེ་དག་ལག་སྦྲེལ་པ་ཚོས། ལུང་པའི་རྒྱལ་ས་བྷ་ར་སིལ་ལི ཡ་རུ་ཁང་གླར་གླས་
པའི་མིང་མེད་པའི་ལས་ཁུངས་ནང་གི་གློག་དཔར་འཁྲུལ་འཁོར་གསུམ་ནས་མྱུར་
པོའི་སྒོ་ནས་འདྲ་བཤུ་བྱེད་ཀྱི་ཡོད། ཉིན་རྗེས་མ་དེར་ཡིག་ཆ་དེ་ལས་མང་བ་འཁྱེར་
འགྲོ་གི་ཡོད་ལ། བརྒྱུད་རིམ་དེ་ཡང་ནས་ཡང་དུ་མུ་མཐུད་ཀྱི་ཡོད། གསང་བའི་
སྒོ་ནས་འདུས་པའི་རུ་ཁག་དེས་ཉི་མ་གནམ་ལ་ཤར་ཚད་ཞོགས་པ་ནས་མཚན་གུང་
བར་དུ་འདྲ་བཤུས་བརྒྱབ་པ་རེད། རྒྱུ་ཆ་དེ་དག་བྷ་ར་སིལ་ལིཡ་ནས་སཝོ། པཱལོའི་
ནང་གི་ཀེཐོ་ལིཁ་ཆོས་ཚོགས་ལ་བདག་པའི་ཁང་མིག་མིང་མེད་པ་གང་ཞིག་ལ།
སྒོ་ལྕགས་ཅན་ཞིག་ཡོད་པ་དེར་ཉེན་ཁ་ཆུང་བའི་ཕྱིར་འཁྱེར་གྱི་ཡོད། དེ་ནས་དེའི་
རྗེས་སུ་སྦྱིན་ཤོག་རྣམས་ཇི་ནི་ཝར་འཁྱེར་འགྲོ་གི་ཡོད། ཆ་ཚང་བསྡོམས་པའི་ཤོག་
གྲངས་ས་ཡ་གཅིག་འདྲ་བཤུ་བྱས་པ་རེད། ཞུ་དག་བྱས་པའི་རྗེས་སུ་ཚིག་ཐོ་དེ་དག་
བྱུང་རབས་ནང་དུ་གས་འཐོར་གྱི་ནུས་ཤུགས་ལྡན་པའི་དེབ་དེའི་གཞི་རྟེན་དུ་གྱུར་པ་
རེད།
བསམ་བཞིན་དུ་༼བྷ་ར་ཛིལ། སྐྱར་ཟློས་ནམ་ཡང་མ་བྱེད་༽ ཅེས་པའི་
དེབ་དེ་ཐོག་མར་ཕྱི་ལོ་༡༩༨༥ ཟླ་༧ ཚེས་༡༥ ཉིན་བྷ་ར་ཛིལ་གྱི་དེབ་ཁང་རྣམས་
ཀྱི་ནང་དུ་འདྲེད་ཐལ་ཤོར་སྐབས། རྒྱུན་སྲོལ་དུ་སྙན་གྲགས་ཆེ་བའི་དེབ་ཀྱི་དབུ་
འབྱེད་ཀྱི་ལྡོག་ཕྱོགས་དེ་བྱུང་བ་རེད། ཆོས་དཔོན་ཨརྞས྄་ཡིས་གལ་ཏེ་དཔར་བསྐྲུན་
པ་ཚོས་སྔ་ས་ནས་དེབ་འགྲེམས་སྤེལ་གྱི་དུས་ཚིགས་དང༌། ཁྱབ་བསྒྲགས་མི་བྱེད་
པའི་ཁག་ཐེགས་བྱུང་ན། གཞི་ནས་༼བྷ་ར་ཛིལ། སྐྱར་ཟློས་ནམ་ཡང་མ་བྱེད་༽
ཅེས་པ་དེ་དཔར་བསྐྲུན་གྱི་ཆོག་མཆན་སྤྲོད་རྒྱུ་སྔ་ས་ནས་ཨུ་ཚུགས་བྱས་པ་རེད།
དེབ་དེའི་བདེ་འཇགས་ཀྱི་ཆེད་དུ་འདི་ནི་རྣམ་པ་གང་ཐད་ནས་༼བྱ་རའི་འོག་ཏུ་
གནས་པའི་༽ འགྲེམས་སྤེལ་ཞིག་རེད། འོན་ཀྱང་བདུན་ཕྲག་ཁ་ཤས་ཀྱི་ནང་དུ་
༼བྷ་ར་ཛིལ། སྐྱར་ཟློས་ནམ་ཡང་མ་བྱེད་༽ ནི་རྒྱལ་ནང་གི་དཔེ་དེབ་བྲིན་ཤུགས་
ཡག་ཤོས་ཀྱི་མིང་ཐོའི་རྩེ་མོར་སླེབས་པ་རེད།
དམག་སྒར་ཀྱིས་དེབ་དེ་ཇི་ལྟར་དཔར་བསྐྲུན་བྱས་པའི་སྐོར་ལ་རྒྱ་ཆེ་ལ་
དོན་ཕན་མེད་པའི་ཞིབ་བཤེར་ཞིག་བྱས་པ་རེད། ཆེས་མཐོའི་དྲག་དམག་ཁྲིམས་
ཁང་གིས་འགྲོ་བཞིན་པའི་བདེ་འཇགས་ཀྱི་ཁྲིམས་གཞི་བེད་སྤྱོད་བཏང་སྟེ་དེབ་དེ་རྩ་
འགོག་བྱེད་རྒྱུའི་གྲོས་བསྡུར་ཆེད་ཚོགས་འཛོམས་ཀྱང་བྱས་པ་རེད། དེ་ལྟར་ནམ་
ཡང་བྱུང་ཡོད་པ་མ་རེད། ཕལ་ཆེར་དམག་སྤྱི་ཚོས་༼བྷ་ར་ཛིལ། སྐྱར་ཟློས་ནམ་
ཡང་མ་བྱེད་༽ བཀག་རྒྱུའི་འབད་རྩོལ་བྱས་ན་ཕན་ཐོགས་ལས་གནོད་ཆེ་བ་ཡོང་
གི་ཡོད་པ་ཤེས་པ་རེད། ཅིའི་ཕྱིར་ཅེས་ན། དེབ་དེའི་དབྱིན་སྐད་ཀྱི་འགྱུར་ཞིག་
ཨ་རིའི་ནང་དུ་ཐོན་ཚར་བས་བྷ་ར་ཛིལ་གྱི་བཀག་འགོག་དེ་ཕན་མེད་དུ་གཏོང་བའང་
ཤེས་པ་རེད།
དེབ་དེ་བྷ་ར་ཛིལ་གྱི་དེབ་བྲིན་ཆེ་ཤོས་ཀྱི་མིང་ཐོའི་ནང་དུ་ལོ་གཉིས་བསྡད་
པ་རེད། དེ་ནི་ལུང་པའི་ལོ་རྒྱུས་ཀྱི་ནང་དུ་བཅོས་སྒྲུང་མ་ཡིན་པའི་དེབ་གཅིག་
དེབ་བྲིན་ཆེ་ཤོས་ཀྱི་གྲས་སུ་གྱུར་པ་རེད། ༼བྷ་ར་ཛིལ། སྐྱར་ཟློས་ནམ་ཡང་མ་
བྱེད་༽ ཅེས་པ་དཔར་བསྐྲུན་བྱས་ཏེ་ཟླ་བ་གཉིས་ཙམ་གྱི་རྗེས་སུ། ཕྱི་ལོ་༡༩༨༥
ཟླ་༩ ཚེས་༢༣ ཉིན་བྷ་ར་ཛིལ་གྱིས་མཉམ་འབྲེལ་རྒྱལ་ཚོགས་ཀྱི་མནར་གཅོད་ལ་
འགལ་ཟླ་བྱེད་པའི་གྲོས་ཆོད་ཐོག་ས་རྟགས་བཀོད་པ་རེད།
བང་སོ་ནས་བྱུང་བའི་བདེན་པ།
ཕྱི་ལོ་༢༠༠༩ ཟླ་༦ ནང་པེ་ཅིང་དུ་གནམ་སྡེ་སྒོ་མོ་ཆེའི་སྡེབ་གསོད་ཀྱི་མི་ལོ་ཉི་ཤུ་
འཁོར་བའི་དུས་དྲན་ཐོག་རྒྱ་ནག་དབང་འཛིན་པ་ཚོས་གཞུང་འབྲེལ་གྱིས་གནམ་སྡེ་
སྒོ་མོའི་༼དོན་རྐྱེན་༽ཞེས་འགྲེལ་བརྗོད་བྱེད་པ་དེའི་སྐོར་གྱི་གླེང་སློང་སྦས་སྐུང་
བྱེད་འདོད་པ་རེད། ༡༩༨༩ ཟླ་༦ ཚེས་༤ ཉིན་གྲངས་རྩིས་མ་བཤད་པའི་ཞི་བའི་
ངོ་རྒོལ་བ་བརྒྱ་ཕྲག་གམ་ཕལ་ཆེར་སྟོང་ཕྲག་ཤི་བ་རེད། འོན་ཀྱང་སྡེབ་གསོད་ཅེས་
པའི་ཚིག་དེ་བཀག་འགོག་བྱས་པ་རེད། མི་གཅིག་གི་སྙིང་སྟོབས་ཀྱིས་གནམ་སྡེ་
སྒོ་མོའི་ཐང་ཆེན་གྱི་བདེན་པའི་སྐོར་ཡོངས་རྫོགས་འགོག་གནོན་ནམ་ཡང་མི་ཐུབ་
པ་བཟོ་རྒྱུར་རམ་འདེགས་བྱས་པ་རེད།
ཛཧོ། ཛི་ཡང་ནི་རྒྱ་ནག་དམར་ཤོག་ཚོགས་པའི་མགོ་ཁྲིད་ཀྱི་གོ་གནས་
ནས་༡༩༨༩ ནང་མར་ཕབ་པ་རེད། གང་ཡིན་ཟེར་ན་ཁོས་གནམ་སྡེ་སྒོ་མོའི་ཐང་
ཆེན་དུ་སློབ་ཕྲུག་ཚོ་གསོད་པའི་བྱ་བ་དེར་ཁ་གཏད་བཅག་སྟེ་སྐད་བརྒྱབ་པ་རེད།
རང་ལོ་བརྒྱད་བཅུ་གྱེ་ལྔའི་ཐོག་ཕྱི་ལོ་༢༠༠༥ ལོར་མ་ཤི་སྔོན་གྱི་ལོ་དེ་དག་གི་
ནང་དུ་གཞུང་འབྲེལ་གྱི་དཀར་རྩི་བྱུགས་པའི་ལོ་རྒྱུས་དེ་མི་གནས་པའི་ཐབས་སུ་
གསང་བའི་སྒོ་ནས་འབད་བརྩོན་ཧུར་ཐག་བྱས་པ་རེད། ཕྱི་ལོ་༡༩༨༩ མཇུག་ཏུ་
ལོ་མང་གི་རིང་ལ་ཛཧོ་བཟང་བཙོན་དུ་ཉར་བ་རེད། སྐབས་འགའ་ཞིག་ལ་ཁོས་
བཙོན་བཟུང་བ་ཚོའི་བསུན་སྣང་དང་སྦྲགས་ཕྱི་ལ་བྲོས་ཏེ་གྷོལཕ་རྩེ་བར་ཕྱིན་པ་རེད།
ཡིན་ན་ཡང་བཙོན་སྲུང་བའི་སྣ་ཕུག་གི་མདུན་དུ་ཁོས་གསང་བའི་སྒོ་ནས་གནམ་
སྡེ་སྒོ་མོའི་སྡེབ་གསོད་དེ་ཇི་ལྟར་དང༌། ཅིའི་ཕྱིར་བྱུང་བའི་སྐོར་གྱི་བདེན་པ་ཕྱིར་
མངོན་གྱི་ཆེད་དུ། ཁྱོན་བསྡོམས་ཆུ་ཚོད་སུམ་ཅུའི་དུས་ཡུན་ཅན་གྱི་སྒྲ་འཛིན་
འཁོར་ཐག་བཅུ་གཉིས་ལྷག་སྒྲ་འཇུག་བྱས་པ་རེད།
རྒྱ་ནག་དབང་འཛིན་པ་ཚོས་ཛཧོའི་ཚིག་ཐོ་དེ་གལ་ཏེ་ཡོད་པ་ཤེས་ཡོད་
ན་དེ་འགོག་ཐབས་སུ་གང་ཡང་བྱས་ཡོད་ཀྱི་རེད། ཁོང་ཚོས་ཚོད་དཔག་མ་ཐུབ་པ་
རེད། ཛཧོ་ཡིས་འཁོར་ཐག་དེ་དག་རང་ཉིད་ཤི་བའི་རྗེས་སུ་དཔར་འགྲེམས་བྱེད་
རྒྱུར་ཡིད་ཆེས་ཡོད་པའི་གྲོགས་པོ་འགའ་ཞིག་ལ་སྤྲད་པ་རེད། འཁོར་ཐག་ངོ་མ་
ཡོངས་རྫོགས་ཛཧོའི་སློབ་སྦྱོང་བྱེད་སའི་ཁང་མིག་དེའི་ནང་དུ་ཕྲུ་གུའི་ཕྲུ་གུ་ཚོའི་
རྩེད་ཆས་དང་མཉམ་དུ་ཚང་མས་མཐོང་སར་སྦས་ཡོད།
རང་རྣམ་དེའི་ནང་དུ་སྲོག་ཉེན་ཅན་གྱི་དྲག་གནོན་བྱེད་རྒྱུའི་ཐག་གཅོད་
ཀྱི་སྐོར་གསང་བརྟོལ་བྱས་པ་འཁོད་ཡོད་པ་དང༌། དེབ་དེ་སྡེབ་གསོད་ཀྱི་ལོ་ཉི་
ཤུ་འཁོར་བའི་དུས་དྲན་གྱི་ཐོག་ཏུ་དཔར་བསྐྲུན་བྱས་པར་བརྟེན། རྒྱ་ནག་དབང་
འཛིན་པ་ཚོ་ལ་གནོད་སྐྱོན་གཏིང་ཟབ་འཕོག་ཡོད། སྲིད་གཞུང་གི་འདོད་པ་ལ།
མང་ཚོགས་ཀྱིས་གནམ་སྡེ་སྒོ་མོའི་དོན་རྐྱེན་དེའི་སྐོར་ལ་བསམ་བློ་རྩ་བ་ནས་མ་
བཏང་ན་འདོད་ཀྱི་ཡོད། ཛཧོའི་རང་རྣམ་དེ་༢༠༠༩ ནང་དཔར་བསྐྲུན་བྱུང་བ་
ལ་བརྟེན་ནས་དེ་ཡོང་མི་སྲིད་པ་བཟོས་པ་རེད། ཧོང་ཀོང་ནང་གི་དེབ་ཁང་ཚོས་
༼རྒྱལ་ཁབ་ཀྱི་བཙོན་པ། སྲིད་བློན་ཛཧོ། ཛི་ཡང་གི་གསང་བའི་དྲན་ཐོ་༽ ནི་མི་
ལོ་ཉི་ཤུའི་ནང་ཚང་མས་དགོས་འདོད་ཆེ་ཤོས་བྱེད་པའི་དེབ་དེ་རེད་ཅེས་བརྗོད་ཡོད།
ཛཧོའི་མིང་ལོ་རྒྱུས་ནས་བསུབ་ས་རྒྱ་ནག་སྐམ་ས་ཆེན་མོའི་ནང་དུ་དབང་འཛིན་པ་
ཚོས་དེབ་དེ་འགོག་པའི་ཐབས་བརྒྱ་བྱུས་སྟོང་བྱས་པ་རེད། དེ་ལྟར་ཡང་དྲྭ་ལམ་གྱི་
ཐོག་ཏུ་མྱུར་པོར་སྙན་གྲགས་ཅན་དུ་གྱུར་བ་རེད།
ཛཧོའི་རྩི་འཇོག་མེད་པའི་བྱེད་ལས་དེ་བང་སོའི་རྒྱབ་ནས་སླེབས་པ་ཞིག་
ཡིན་ཀྱང་། རྒྱ་ནག་གི་དབང་འཛིན་པ་ཚོས་ཞེད་སྣང་ཆེ་ཤོས་བྱེད་པའི་བདེན་པའམ།
ལོ་རྒྱུས་དང་འབྲེལ་བའི་བདེན་པ་དེར་གདོང་ཐུག་བརྒྱབ་ཏུ་བཅུག་པ་རེད། ཇི་ལྟར་
དུས་བབ་དུས་དེབ་ཀྱིས་༢༠༠༥ ལོར་ཛཧོ་གྲོངས་པའི་སྐབས་སུ་བརྗོད་ཚར་བ་
བཞིན། ༼ཛཧོ་ནི་གསོན་དུས་ལས་ཤི་ཚར་བའི་རྗེས་སུ་ཉེན་ཁ་དེ་བས་ཆེ་བ་ཡོང་
ངེས་༽ ཞེས་བྲིས་ཡོད།
གྱོད་གཞི་གཙང་མ་ཞིག
ཕྱི་ལོ་ཆིག་སྟོང་དགུ་བརྒྱ་བརྒྱད་ཅུའི་ནང་དུ་ཧིས་སེན། ཧེབ་རེ་ནི་ཨ་རིའི་རྒྱབ་
གཉེར་བྱས་པའི་དབུས་ཨཕ་རི་ཀའི་ཆ་ཌ་གྱི་གཉའ་གནོན་ཅན་གྱི་མགོ་ཁྲིད་དེ་རེད།
ཁོའི་ལོ་བརྒྱད་རིང་གི་དབང་སྒྱུར་གྱི་སྐབས་སུ་མི་ཁྲི་ཕྲག་རྐྱེན་འདས་སུ་ཕྱིན་པ་
དེའི་འགན་ཁུར་ཁོ་ལ་ཡོད། འོན་ཀྱང་ཁོའི་གདུག་རྩུབ་ཀྱི་བྱ་སྤྱོད་དེར་འཁོན་
ལན་སློག་རྒྱུ་ལྟར་བཞག་ཁོ་ལ་རེག་ཐུག་ཙམ་ཡང་བྱེད་མ་ཐུབ་པར་གནས་པ་རེད།
ཕྱི་ལོ་༡༩༩༠ ནང་ཧེབ་རེ་དབང་ཆ་ལས་ཟགས་པའི་རྗེས་སུ་ཡང་། ཆ་ཌ་པ་ཤས་
ཆེ་བ་ཚོས་ཁོས་དབང་ཆ་བཟུང་བའི་སྐབས་སུ་བསགས་པའི་ནག་ཉེས་རྣམས་ལ་
ཁོས་འགན་ཁུར་རྩིས་རྒྱག་བྱེད་དགོས་པ་ནམ་ཡང་ཡོང་གི་མ་རེད་སྙམ་པ་རེད།
གལ་ཏེ་དེང་སང་མི་འདྲ་བ་ཞིག་མཐོང་གི་འདུག་ན། དེ་ནི་མི་གཉིས་ཀྱི་ཆོད་སེམས་
ཀྱི་རྒྱུ་ལས་བྱུང་བ་རེད། གཅིག་ནི་དེ་སྔ་ཧེབ་རེའི་སྐབས་སུ་བཙོན་དུ་ཚུད་མྱོང་བའི་
ཆཱ་ཌ་གྱི་རྩིས་པ་དང་འགྲོ་བ་མིའི་ཐོབ་ཐང་གི་ལས་འགུལ་བ། སོལེ་མེན། གྷུ་ཝེང་
གླུ་ཝེང་དང༌། གཞན་དེ་འགྲོ་བ་མིའི་ཐོབ་ཐང་ལྟ་རྟོགས་ཚོགས་པའི་ཁྲིམས་རྩོད་པ།
མིང་འདོགས་ལ་༼སྲིད་དབང་སྒེར་འཛིན་པའི་ཁྱི་ར་བ་༽ ཞེས་བཏགས་པའི་
རིཌ། བྷོརོ་ཌི་རེད།
གྷུ་ཝེང་གྷུ་ཝེང་དང་ཁོའི་ལས་རོགས་ཚོས་ཧེབ་རེ་ཡི་ནག་ཉེས་རྣམས་
ཡིག་ཐོག་ཏུ་ཕབ་སྟེ། ནག་ཉེས་ཅན་ལ་ཉེས་ཆད་གཅོད་ཐུབ་པ་བྱེད་རྒྱུར་སེམས་
ཐག་བཅད་པ་རེད། ཁོང་ཚོས་མནར་གཅོད་མྱངས་མྱོང་མཁན་གྱི་གནོད་འཚེ་འཕོག་
མི་བརྒྱ་ཕྲག་ལ་བཅར་འདྲི་བྱས་ཏེ། ཧ་ལས་པའི་དཔང་རྟགས་བསྡུ་རུབ་བྱས་པ་རེད།
གྷུ་ཝེང་གྷུ་ཝེང་གིས་ཡིག་ཆ་རྣམས་རང་གི་ནང་དུ་ལྕགས་སྒམ་ཞིག་གི་ནང་དུ་སྦས།
བྷོརོ་ཌི་ལ་ཧེབ་རེ་ཡིས་བོར་བའི་གསང་བའི་རྟོག་པའི་ལས་ཁུངས་ཨ་མའི་ཟང་ཟིང་
གི་ནང་དུ་ནག་ཉེས་ཅན་གྱི་ཡིག་ཆ་ཐོལ་པ་རྙེད་སོན་བྱུང༌། ལོ་མང་པོའི་རིང་འདི་
དག་ལ་མཇུག་འབྲས་ཤིག་ཡོང་སྙམ་པའི་བསམ་བློ་འཁོར་མི་སྲིད་པ་རེད། འོན་
ཀྱང་མ་མཐར་ཡང་བྷོརོ་ཌི་དང་། གྷུ་ཝེང་གྷ་ཝེང་གཉིས་ཀྱི་ལས་ཀའི་རྒྱུ་རྐྱེན་ལ་
བརྟེན་ནས་འགྱུར་བ་འགྲོ་བཞིན་པ་རེད།
ཕྱི་ལོ་༢༠༠༧ ནང་ཧེབ་རེ་སྐྱབས་བཅོལ་དུ་སྡོད་སའི་ནུབ་ཨཕ་རི་ཀའི་
རྒྱལ་ཁབ་སེ་ནེ་གྷལ་གྱིས་སྲིད་དབང་སྒེར་གཅོད་པ་ཟུར་པ་དེར་གྱོད་འཛུགས་བྱེད་
རྒྱུར་ཡུལ་གྱི་ཁྲིམས་ཁང་ལ་ཆོག་མཆན་སྤྲད་པ་རེད། བྷེལ་ཇེམ་གྱི་ནང་དུ་ཧེབ་
རེ་ལ་འགྲོ་བ་མི་ལ་བསགས་པའི་ནག་ཉེས་ལ་བརྟེན་ནས་ཁྲིམས་ཐོག་ནས་ཉེས་
འཛུགས་བྱས། ཀེ་ལཱརྟ་ཇེ། ཁུརི་ཇིན་གྱི་དངོས་བཀོད་གློག་བརྙན་༼སྲིད་དབང་
སྒེར་གཅོད་ཀྱི་ཁྱི་ར་བ་༽ ཞེས་པའི་ནང་བྷོརོ་ཌི་ཡིས་༼ཁྱེད་རང་གིས་མི་
གཅིག་བསད་ན། བཙོན་ཁང་དུ་འགྲོ་དགོས་རེད། གལ་ཏེ་ཁྱེད་རང་གིས་མི་བཞི་
བཅུ་བསད་ན། རིག་འཚོ་མ་ཟིན་པ་སྡོད་སའི་སྐྱབས་བཅོལ་ཁང་དུ་གཏོང་གི་རེད།
འོན་ཀྱང་ཁྱེད་རང་གིས་མི་ཁྲི་བཞི་བསད་ན། ལུང་པ་གཞན་གྱི་ནང་དུ་དངུལ་ཁང་དུ་
དངུལ་དང་བཅས་གནས་བཟོད་བདེ་བའི་སྐྱབས་བཅོལ་ཐོབ་ཀྱི་ཡོད།༽ ཅེས་སྨྲས།
གླུ་ཝེང་གྷུ་ཝེང་དང་། བྷོརོ་ཌི་གཉིས་ཀྱིས་དེ་འགྱུར་བ་གཏོང་རྒྱུར་
འབད་བརྩོན་བྱས་པ་རེད། མི་འདི་གཉིས་ཀྱི་ཆོད་སེམས་དེ་མེད་ན། ཧེབ་རེ་ཡིས་
ཁྲིམས་ཞིབ་གདོང་ལེན་བྱེད་དགོས་པའི་སྐབས་ཤིག་ཡོང་རྒྱུའི་རེ་བ་བྲལ་བ་རེད།
ཡིན་ན་ཡང༌། གླུ་ཝེང་གླུ་ཝེང་དང༌། བྷོརོ་ཌེ་གཉིས་ཀྱིས་ཆུ་ཚོད་སྐད་བརྒྱབ་ཏུ་
བཅུག་པ་རེད། གྷུ་ཝེང་གྷུ་ཝེང་གིས་༼ཧེབ་རེ་བཙོན་དུ་མ་ཚུད་བར་དུ་ངའི་ལས་ཀ་
ཚར་བ་ཚོར་ས་མ་རེད། ང་ཚོས་མ་འོངས་མི་རབས་རྣམས་ཀྱི་དོན་དུ་དེ་རིགས་སླར་
ཡང་མི་འབྱུང་བ་སྔོན་འགོག་གི་ཆེད་དུ་འདི་བྱེད་ཀྱི་ཡོད།༽ ཅེས་བརྗོད།། །།

༡༠ སྒྱུ་རྩལ་བཀོལ་སྤྱོད་བྱེད་པ།

མེ་ཏོག་གི་ནང་དུ་སྦས་པའི་མེ་སྒྱོགས་ནང་བཞིན།
ཅོབ་པིན་གྱི་ཡ་ནོ་རོ་ལ་དབྱངས་ཀྱིས་མགོ་མཇུག་རྟིང་སློག་གི་ཤུགས་རྐྱེན་
གྱི་ཐོག་ལ་རོབྷཊ།
ཤུ་མན་གྱིས་སྨྲས།
༼ཤུ་མན་གྱིས་བརྗོད་གསལ་ལ། ཅི་སྟེ་ཨུ་རུ་སུའི་ཛཱར་གྱིས་པོ་ལཎཌའི་སྒྱུ་
རྩལ་པའི་རོལ་དབྱངས་ཀྱི་སྟོབས་ཤུགས་དེ་ཤེས་རྟོགས་བྱུང་ཡོད་ན། བཀག་
འགོག་བྱས་པ་ཐག་ཆོད། ཅེས་སྨྲས།༽
ཡོ་འཁྱོམ་ཅན་གྱི་གསར་བརྗེ།
ཧི་པི་ནང་བཞིན་དུག་ལོག་གྱོན་རྒྱུར་དགའ་བའི་འཇིག་རྟེན་ནང་གི་འགྱིག་གི་མི་སྡེ་
ཚོ་ནི། ལྕགས་ཁྲབ་འཁོར་ལོའི་ནུས་པ་ལ་བརྟེན་ནས་དབང་ཆ་ཐོབ་པའི་སྲིད་གཞུང་
ཞིག་ལ། སྡིག་ར་སྐུལ་བའི་མངོན་གསལ་ཅན་གྱི་མི་སྡེ་ཞིག་ཡིན་མི་སྲིད་པ་ལྟ་བུ་
དེ་བདེན་པ་རེད། འོན་ཀྱང་ཅག་ཁོ་སོ་ལོ་ཝ་ཀི་ཡའི་མོས་ཁོའི་དམར་ཤོག་ལ་རྒྱབ་
སྐྱོར་བྱེད་མཁན་ཚོས། ཕྱི་ལོ་༡༩༦༨ ལོའི་ཨུ་རུ་སུའི་བཙན་འཛུལ་རྗེས་ཀྱི་རོལ་
དབྱངས་ཚོགས་སྡེ་རྣམས་ལ་བལྟ་སྟངས་དེ་ལྟར་མིན།
འགྱིག་གི་མི་སྡེ་ཚོ་ནི། ཨན་ཌི། ཝར་ཧོལ་དང༌། ས་འོག་སྤུ་མའི་
རོལ་དབྱངས་ལ་དགའ་མོས་བྱེད་མཁན་རེད། ཁོང་ཚོའི་གཞས་ཚིག་ཁག་ནི་མངོན་
གསལ་དོད་པོའི་སྒོ་ནས་ཆབ་སྲིད་དང་འབྲེལ་བ་མེད་པ་འདྲ་པོ་ཡོད། ༼ང་ཚོས་
ཉིན་གང་ཉལ་རྒྱུ་ཡིན། ང་ཚོས་རང་ཉིད་ཀྱི་ཟུངས་ཟད་ཀྱི་གཟུགས་པོ་དག་དམར་
བཙོད་ཅན་གྱི་སྒྲོ་ཤོག་གི་འོག་ཏུ་སྦ་གི་ཡིན། ང་ཚོས་རང་ཉིད་ཀྱི་མགོ་བོ་ནི་རིང་ལ་
གནག་པའི་སྐྲ་ལོས་བཏུམས་ཀྱི་ཡིན།༽ ཅེས་གཞས་ཚིག་དམིགས་བསལ་བ་ཞིག་
གིས་བསྒྲགས།
མི་མང་ཆེ་བས་འདི་ནི་ཞེ་དྲགས་མགོ་རྟིང་སློག་ཐུབ་པའི་དངོས་པོ་ཞིག་
མིན་པར་ཁས་ལེན་བྱེད་ཀྱི་རེད། འོན་ཀྱང་འགྱིག་གི་མི་སྡེ་ཚོས་གཞན་དང་མི་འདྲ་
བ་ཞིག་བྱེད་ཕོད་པ་རེད། དེ་ག་རང་སྲིད་སྐྱོང་བ་ལ་ཉེན་འཚབ་ཆེ་བའི་གདོང་ལེན་
ཞིག་རེད། འགྱིག་གི་མི་སྡེས་འཁྲབ་སྟོན་དང་ཚོགས་འཛོམས་བྱེད་མ་ཆོག་པ་
བཟོས།
རོལ་དབྱངས་ཚོགས་སྡེ་དེར་བཀག་འགོག་ལས་གཡོལ་བའི་ཐབས་
ལམ་མགྱོགས་མྱུར་རྙེད་པ་རེད། རོལ་དབྱངས་ཚོགས་འཛོམས་ཤིག་ཨན་ཌི།
ཝར་ཧོལ་གྱིས་བགྲོ་གླེང་མདོར་ཙམ་བྱེད་པའི་སྒྱུ་རྩལ་བྱུང་རབས་ཀྱི་གསུང་བཤད་
ཅིག་ཏུ་བརྫུས་པ་དང༌། དེས་ས་འོག་སྤུ་མའི་སྐོར་ལ་བགྲོ་གླེང་སྣེ་འཁྲིད་བྱས་ཏེ།
ཆུ་ཚོད་འགའ་ཤས་ཀྱི་རིང་ལ་འགྱིག་གི་མི་སྡེའི་རོལ་དབྱངས་ཉན་རྒྱུའི་གོ་སྐབས་
བྱུང་བ་རེད། ཡང་སྐབས་གཞན་དུ་རོལ་དབྱངས་ཚོགས་འཛོམས་རྣམས་སྒེར་གྱི་
སྟོན་མོའི་རྣམ་པ་ཅན་དུ་བསྒྱར་བ་རེད། འགྱིག་གི་མི་སྡེ་ཚོ་ལ་འཁྲབ་སྟོན་བྱེད་པར་
ཁ་གཡར་གྱི་གོ་སྐབས་སྤྲོད་ཆེད། ཁ་བྲལ་ཕྱིན་པའི་བཟའ་ཚང་ཞིག་གིས་སྐྱར་དུ་
གཉེན་སྒྲིག་ཀྱང་བྱས་པ་རེད།
༼ཁེས་ཀེ། བུཇོ་ཝིས་ཀྱི་དམར་གསོད་༽ ཅེས་རྒྱ་ཁྱབ་ཏུ་གྲགས་པར་
གྱུར་བ་བཞིན། ཉེན་རྟོག་པས་རོལ་དབྱངས་ཚོགས་འཛོམས་ཀྱི་ལྟད་མོ་བ་རྣམས་ལ་
ཉེས་བརྡུང་གཏོང་བ་དང་འཛིན་བཟུང་བྱས་པ་རེད། ཕྱི་ལོ་༡༩༧༤ ཟླ་༣ ཚེས་༢༩
ཉིན་འགྱིག་གི་མི་སྡེའི་འཁྲབ་སྟོན་ལ་ཉན་པར་ཁེས་ཀེ། བུཇོ་ཝིས་ཀྱི་གྲོང་བརྡལ་
ནང་ལྟད་མོ་བ་སྟོང་ཕྲག་འདུས་པ་རེད། ལྟད་མོ་བ་བརྒྱ་ཕྲག་དུ་མ་དབྱུགས་པས་
བརྡུང་། མེ་འཁོར་སྟོང་པ་ཞིག་གི་ནང་དུ་བྱུར་བླུགས་བྱས་ཏེ་པ་རག་ཏུ་ཕྱིར་སློག་
བྱས་པ་རེད། འགྱིག་གི་མི་སྡེ་ཚོས་མཚན་དེར་འཁྲབ་སྟོན་བྱས་མེད། འོན་ཀྱང་
སྲིད་སྐྱོང་ལམ་ལུགས་ལ་མུ་མཐུད་ཁོང་ཁྲོ་སློང་ཕྱིར། ཁོང་ཚོས་ཁྲིམས་མཐུན་མིན
པའི་རོལ་དབྱངས་ཚོགས་འཛོམས་རྣམས་མུ་མཐུད་གོ་སྒྲིག་བྱས་པ་རེད།
མཐའ་མཇུག་དེར་དབང་འཛིན་པ་ཚོས་གཞུང་འབྲེལ་ཆོག་མཆན་མེད་པའི་
རོལ་དབྱངས་དཀྲོལ་བརྡུང་བྱེད་པའི་ཆོད་སེམས་དེ་དུས་གཏན་དུ་མཚམས་འཇོག་
བྱེད་དགོས་པར་ཐག་བཅད་པ་རེད། ཕྱི་ལོ་༡༩༧༦ ཟླ་༣ ཚེས་༡༧ ཉིན་བྷོ་ཇན་
ནོ་ཝིསའི་གྲོང་བརྡལ་ནང་གི་རོལ་དབྱངས་དུས་སྟོན་ཞིག་གི་སྐབས་སུ། འགྱིག་
གི་མི་སྡེ་ཐེ་བའི་མི་ཉི་ཤུ་རྩ་བདུན་འཛིན་བཟུང་གིས་༼ཞི་བདེ་ལ་གོ་སྒྲིག་ལྡན་པའི་
དཀྲོག་རྐྱེན་༽ བྱས་པའི་ནག་ཉེས་བཀལ་བ་རེད། ཁོང་ཚོའི་གཞས་ཚིག་རྣམས་
ལ་༼སྤྱི་ཚོགས་ལ་གནོད་པའི་ཤུགས་རྐྱེན་དང༌། ཆད་མཐར་ལྷུངས་བའི་ཁྱབ་སྤེལ།
རྙིང་རུལ་གྱི་རང་བཞིན་དང་། ཆོས་སྡེའི་ཞེན་ཁོག༽ བཅས་ཡོད་ཚུལ་བརྗོད།
༼ཚིག་གཞན་གྱིས་བཤད་ན། རོལ་དབྱངས་བརྡུང་ལེན་པ་ཚོས་སྲིད་གཞུང་ལ་དོ་
གལ་ཆེན་པོར་མ་རྩིས་པ་རེད།༽
ཡིན་ན་ཡང་བཙོན་འཇུག་གི་ཉེས་ཆད་དེ་དག་ནི་སྲིད་སྐྱོང་ལམ་ལུགས་
ལ་དཀའ་ངལ་གྱི་མཐའ་མཇུག་དེ་མ་ཡིན་པར་འགོ་འཛུགས་ཞིག་ཏུ་གྱུར་པ་རེད།
སྲིད་དོན་མིན་པའི་རོལ་དབྱངས་ཚན་སྡེབས་༼ཁོང་ཚོའི་ལོ་རྒྱུས་ཀྱི་ཆ་ཤས་ཤིག་
ཊོམ། སི་ཊོ་པཌ་གྱི་༢༠༠༦ ལོའི་འཁྲབ་གཞུང་རོཁ་ཨན་རོལ་ཞེས་པར་སྐྱར་བཤད་
བྱས་ཡོད་༽ འདི་འཛིན་བཟུང་བྱས་པའི་འབྲས་བུ་ཞིག་ལ་འཁྲབ་གཞུང་རྩོམ་པ་པོ།
ཝཁ་ལཝ། ཧ་ཝེལ་དང༌། གཞན་ཡང་ཆབ་སྲིད་ལྟ་བ་ལོག་འཛིན་པ་རྣམས་མཉམ་
འདུས་ཀྱིས་མཚམས་རྡོ་ལྟ་བུའི་ཆབ་སྲིད་ལྟ་བ་ལོག་འཛིན་གྱི་བསྒྲགས་གཏམ་༧༧
ཞེས་པ་དེ་དཔར་བསྐྲུན་བྱས། ཕྱི་ལོ་༡༩༧༧ ལོ་གསར་གྱི་ཉིན་མོ་དཔར་བསྐྲུན་
བྱས་པའི་བསྒྲགས་གཏམ་༧༧ གྱིས་སྨྲ་བརྗོད་ཀྱི་རང་དབང་དང༌། གཞི་རྩའི་ཐོབ་
ཐང་གཞན་དུ་མའི་དགོས་འདུན་བཏོན་ཡོད། ངོ་རྒོལ་གྱི་ཡིག་ཆ་དེས་དམིགས་སུ་
བཀར་ཏེ་༼ད་ལྟ་འགྲོ་བཞིན་པའི་ན་གཞོན་རོལ་དབྱངས་པ་ཚོའི་ཁྲིམས་བཤེར་རམ།
གཞན་དུ་ནི། བཙོན་དུ་ཡོད་པའི་འཇིག་རྟེན་འགྱིག་གི་མི་སྡེ།༽ དེའི་ཐོག་ཏུ་
ལུང་འདྲེན་བྱས་ཡོད། དེ་ཡང་ཧ་ཝེལ་རང་ཉིད་ཀྱིས། ང་དང་གཞན་དག་ས་
རྟགས་འགོད་མཁན་ཚོས་ངོ་མི་ཤེས་པའི་རོལ་དབྱངས་པ་དེ་ཚོའི་སྲུང་སྐྱོབ་ཀྱི་ཆེད་
དུ་མཉམ་རུབ་བྱས་པ་དང༌། དེའི་རྐྱེན་གྱིས་ཡོངས་གྲགས་ཀྱི་ཆབ་སྲིད་ལྟ་བ་ལོག་
འཛིན་པའི་གྲས་སུ་གྱུར་པ་རེད། ཅེས་རྗེས་སུ་བརྗོད་ཡོད།
མེ་མདའ་གཅིག་ཀྱང་མ་བརྒྱབ་པར་དམར་པོའི་སྲིད་སྐྱོང་ལམ་ལུགས་མཇུག་བསྒྲིལ་
བའི་ཕྱི་ལོ་༡༩༨༩ ཟླ་༡༡ པའི་སྤུ་མའི་གསར་བརྗེ་དེ། ལོ་བཅུ་གསུམ་གྱི་གོང་
དུ་འགྱིག་གི་མི་སྡེས་བཅིངས་ཐག་བཀྲོལ་བར་རམ་འདེགས་བྱས་པའི་འགྱུར་བ་དེའི་
ཡང་རྩེ་ལྟ་བུར་ངོས་འཛིན་བྱེད་ཐུབ།
འཚེ་བའི་རྐྱེན་གྱིས་བཀའ་བརྩི་དྭང་ལེན་མི་བྱེད་མཁན་དུ་གྱུར་ཀྱང༌།
དུས་སྐབས་དེ་བར་དུ་ཐེ་ཚོམ་དུ་གནས་པའི་ཅེག་གི་ཡུལ་མི་རྒན་པ་ཚོ་ཐེ་བའི་པ་
རག་ནང་གི་ཕྱི་ལོ་༡༩༨༩ ཟླ་༡༡ ཚེས་༡༧ ཉིན་སློབ་ཕྲུག་གིས་འགོ་འཁྲིད་པའི་
ངོ་རྒོལ་གྱི་ཐད་དུ་ཉེན་རྟོག་པའི་དྲག་གནོན་བྱུང་བ་དེས། ཡོང་རྒྱུའི་ཉི་མ་རྣམས་
ཀྱི་ནང་དུ་རྔམ་སྟོན་དེ་བས་ཤུགས་ཆེ་བ་ཡོང་བའི་རྒྱུ་བྱས་པ་རེད། ཅེག་རྒྱལ་སའི་
དབུས་ཀྱི་ཝེན་སེས་ལ་སེ་བཞི་མདོ་དེ་ངོ་རྒོལ་བ་འབུམ་ཕྲག་གིས་ཉེན་རྟོག་པར་
རྩིས་མེད་ཀྱིས་ཉེས་བརྡུང་ཟད་པ་དང་སྦྲགས་ཁེངས་པ་རེད། ཅེག་གི་བྱིས་པ་ཚོའི་
སྒྲུང་གི་མཐའ་མ་རུ་སྲོལ་རྒྱུན་གྱི་ཚིག་བརྗོད་༼དྲིལ་བརྡ་གཏོང་གི་འདུག སྒྲུང་
རྫོགས་པ་རེད།༽ ཟེར་བའི་བྲག་ཆ་དང་ལྷན་དུ་བཞི་མདོ་དེ་དྲིལ་བུའི་ཏིང་སྒྲ་དང༌།
ལྡེ་མིག་གི་སིག་སྒྲས་ཁེངས་པ་རེད།
མི་ཚོགས་མུ་མཐུད་དེ་ཆེ་རུ་འགྲོ་བ་དང་མཉམ་དུ་འོས་འདེམས་མ་བྱས་
པའི་དབང་སྒྱར་བ་ཚོར་རང་རང་གི་ལྟོ་ཕད་བདག་ཆ་བརྒྱབ་སྟེ་འགྲོ་དགོས་པའི་
གནོན་ཤུགས་ཆེ་རུ་ཕྱིན་པ་རེད། ཡ་མཚར་བ་ཞིག་ལ་ཁོང་ཚོས་དེ་ལྟར་བྱས་པ་རེད།
བདུན་ཕྲག་གཅིག་ཙམ་གྱི་ལྡེ་མིག་གི་སིག་སྒྲའི་རྗེས་སུ་མཁྲེགས་འཛིན་ཅན་གྱི་
མགོ་ཁྲིད་ཀྱིས་དགོངས་ཞུ་བྱས་པ་རེད། དམར་ཤོག་སྲིད་བློན་ལ་ཌིས་ལཝ། ཨ་ཌ་
མེཁ་ཀྱིས་ཟླ་ཤས་ཙམ་གྱི་སྔོན་དུ་མང་ཚོགས་ཀྱི་དབུས་སུ་༼ཁོ་སུ་ཡང་མ་རེད་༽
ཅེས་འགྲེལ་བརྗོ ོད་བྱས་པའི་འགྱིག་གི་མི་སྡེར་དགའ་ཞེན་ཅན་གྱི་ཝཁ་ལཝ།
ཧ་ཝེལ། ཡུལ་གྱི་མགོ་ཁྲིད་དུ་གྱུར་པ་རེད།
ཕྱི་ལོ་༡༩༩༧ ནང་བསྒྲགས་གཏམ་༧༧ གྱི་ལོ་ཉི་ཤུ་འཁོར་བའི་དུས་
དྲན་ཐོག་ངོ་རྒོལ་བ་སྲིད་འཛིན་དུ་གྱུར་པ་དེས་སྲིད་འཛིན་ཕོ་བྲང་གི་ནང་དུ་རྡུང་
ལེན་པ་སྐྱར་འཛོམས་ཀྱི་ཆེད་དུ་རོལ་དབྱངས་ཚན་སྡེབ་དེ་མགྲོན་འབོད་བྱས་པ་རེད།
ཚན་སྡེབ་ཀྱི་ཚོགས་མི་མི་ལཱན། ཧ་ལཝ་ས་ཡིས། འགྱིག་གི་མི་སྡེ་ཚོས་དམར་
པོའི་རིང་ལུགས་མེད་པར་བཟོ་རྒྱུའི་ཀུན་སློང་བཅངས་ཏེ་འགོ་འཛུགས་བྱས་མེད་
པའི་འགྲེལ་བརྗོད་བས། ཁོང་གིས་༼གལ་ཏེ་ང་ཚོས་རམ་འདེགས་བྱས་ཡོད་ན།
ང་ཚོ་དགའ་པོ་བྱུང་༽ ཞེས་བརྗོད།
འགྱུར་བ་དང་དོན་གཅིག་ཆགས་མཁན་དེ་ཅེག་རོལ་དབྱངས་མཁན་ཚོའི་
ཁྲོད་ནས་འགྱིག་གི་མི་སྡེ་གཅིག་པུ་མིན། ཅེག་ཀོ་སོ་ལོ་ཝ་ཀི་ཡའི་ལོ་རྒྱུས་ཀྱི་དོན་
སྙིང་ལྡན་པའི་སྤུ་མའི་གསར་བརྗེའི་ཉིན་མོའམ། ཕྱི་ལོ་༡༩༨༩ ཟླ་༡༡ ཚེས་༢༤
ཉིན་ཨུ་རུ་སུའི་ལྕགས་ཁྲབ་འཁོར་ལོས་༡༩༦༨ ལོར་གནས་དབྱུངས་སུ་བཏང་
བའི་བཅོས་བསྒྱུར་ཅན་གྱི་མགོ་ཁྲིད་ཨེ་ལེག་ཛན་ཌར། ཌུབ་སེཀ་དང༌། ཝཁ་ལཝ།
ཧ་ཝེལ་གཉིས་ཀས་གཏམ་བཤད་གནང་བ་རེད། དེ་ནི་སྲིད་དོན་གྱི་ཆ་ནས་ཉི་མ་ཧ་
ཅང་གལ་ཆེན་ཞིག་རེད། འོན་ཀྱང་དེ་ཉིན་བཞི་མདོར་འཛོམས་པའི་ཅེག་གི་མི་མང་
མང་པོ་ལ་རོལ་དབྱངས་འཁྲབ་སྟོན་དེ་དེ་དང་མཉམ་པའི་དྲན་གསོ་འོས་པ་བྱུང༌།
སོ་ཝིཊ་ཀྱི་བཙན་འཛུལ་གྱི་རྗེས་སུ་ལུང་པའི་མི་ཚང་མས་དགའ་པོ་བྱེད་
སའི་གཞས་མ། མར་ཊ། ཀུ་བྷི་སོ་ཝ། མི་ལོ་ཉི་ཤུའི་རིང་ལ་བཀག་སྡོམ་བྱས་
པ་རེད། ཁོ་མོའི་གཞས་༼མར་ཊའི་ཆེད་དུ་སྨོན་ལམ་༽ ཞེས་པ་དེ་ལྕགས་ཁྲབ་
འཁོར་ལོའི་ཐད་དུ་འགོག་རྒོལ་བྱེད་སྐབས་གཞུང་འབྲེལ་མིན་པའི་བསྟོད་དབྱངས་
ལྟ་བུ་ཞིག་ཆགས་པ་རེད། ཁོ་མོས་ཝེན་སེས་ལེས་བཞི་མདོ་མཐོང་བདེ་ཡོད་སའི་
སྡིང་ཆའི་སྟེང་དུ་ཡོང་སྟེ། དུས་ཡུན་རིང་པོར་བཀག་འགོག་བྱས་པའི་༼མར་ཊའི་
ཆེད་དུ་སྨོན་ལམ་༽ ཞེས་པ་དེ་དབྱངས་སུ་གྱེར་སྐབས་མི་ཚོགས་ཀྱིས་དགའ་བསུ་
ཞུས་པ་དང་མིག་ཆུ་ཤོར་བ་བཅས་བྱུང༌།
ཆུ་ཚོད་འགའ་ཤས་ཀྱི་རྗེས་སུ་དམར་ཤོག་གི་མགོ་ཁྲིད་ཚོས་ལས་སྣེ་ནས་
དགོངས་ཞུ་བྱས། ཀུ་བྷི་སོ་ཝའི་ཐུན་མོང་མ་ཡིན་པའི་སྒྲ་གདངས་༼ཁོང་ཚོ་འགྲོ་
ཆུགས། ཁོང་ཚོ་འགྲོ་ཆུགས་ཚར་འདུག༽ ཅེས་པ་དེས་ཁོང་ཚོ་ལམ་ལ་གཏོང་
རྒྱུར་རམ་འདེགས་བྱས་པ་རེད།
ལྕགས་ཁྲབ་འཁོར་ལོའི་ཐད་དུ་མཉམ་གཞས།
ལོ་སྔོན་མ་དེར་ཧིཊ་ལར་དང༌། སི་ཊེ་ལིན་གྱི་དབར་ལ་གྲོས་འཆམ་གྱིས་མོ་ལོ་
ཊོཝ་དང༌། རི་བྷིན་ཊོཔ་ཀྱི་གྲོས་ཆོད་ཀྱི་གསང་བའི་འབྲུ་དོན་གྱི་ཆ་ཤས་སུ། སོ་
ཝིཊ་སྤྱི་མཐུན་གྱིས་ཕྱི་ལོ་༡༩༤༠ ཟླ་བ་དྲུག་པའི་ནང་རང་དབང་ཅན་གྱི་བྷལ་ཊིཁ་
ལུང་པ་ཨེས་ཊོ་ནི་ཡ་དང༌། དེའི་ཁྱིམ་མཚེས་ལཊ་ཝི་ཡ་དང༌། ལི་ཐུ་ནི་ཡ་བཅས་
བཙན་བཟུང་བྱས་པ་རེད། སོ་ཝིཊ་སྲིད་སྐྱོང་ལམ་ལུགས་ཀྱིས་ཨེས་ཊོ་ནི་ཡའི་མི་
རིགས་ཀྱི་ངོ་བོའི་དྲན་ཤེས་ཡོངས་རྫོགས་རྩ་མེད་བཟོ་རྒྱུའི་ཐབས་ཤེས་བྱས་པ་རེད།
ཧ་ལམ་དུས་རབས་ཕྱེད་ཙམ་གྱི་རིང་ལ་ཁ་དོག་སྔོན་པོ་དང༌། ནག་པོ། དཀར་པོ་
ཅན་༼སྔོན་པོས་ནམ་མཁའ་དང་། ནག་པོས་ས་གཞི། དཀར་པོས་ཨེས་ཊོ་ནི་ཡའི་
མི་མང་གི་མངོན་འདོད་མཚོན་གྱི་ཡོད།༽ གྱི་ཨེས་ཊོ་ནི་ཡའི་རྒྱལ་དར་བསྒྲེངས་
འཛུགས་བྱེད་རྒྱུ་དེ་བཙོན་འཇུག་བྱེད་རྒྱུའམ། ཡང་ན་སཡི་བྷེ་རི་ཡའི་ངལ་རྩོལ་
བསྒྱུར་བཀོད་གསོག་སྒར་ཞིག་ཏུ་གཏོང་རྒྱུའི་ཉེས་ཆད་ལྡན་པའི་ནག་ཉེས་ཞིག་
ཆགས་པ་རེད།
ཕྱི་ལོ་༡༩༨༨ ཀྱི་དཔྱིད་ཀ་དེར་ཨེས་ཊོ་ནི་ཡ་པ་ཚོར་ཡ་ལན་སློག་རྒྱུའི་
ཐབས་ལམ་མཁས་པོ་ཞིག་རྙེད་པ་རེད། ཨེས་ཊོ་ནི་ཡ་པ་ཚོས་མང་ཚོགས་ངོ་རྒོལ་
གྱི་ཆེད་དུ་ཕྲེད་དར་སྔོན་པོ་དང༌། དཀར་པོ། ནག་པོ་བཅས་མི་འདྲ་བ་གསུམ་ཉོ་
རྒྱུ་འགོ་བཙུགས་པ་རེད། ཚང་མས་དེ་དག་མཉམ་དུ་བསྒྲེངས་འཛུགས་བྱེད་སྐབས་
ཚོན་མདོག་གསུམ་པོ་དེ་ཁྲིམས་འགལ་གྱི་དར་ཆར་གྱུར་པ་རེད། དེ་དག་དབྱེ་བ་
ཕྱེས་སྐབས་སླར་ཡང་ནག་ནོངས་བྲལ་བའི་རས་ཡུག་ཏུ་གྱུར་འགྲོ་གི་ཡོད།
བརྩི་འཇོག་མེད་པ་ཆུང་ངུ་དེ་ནི་གང་ཡོང་རྒྱུ་ཡིན་པ་དེའི་སྔོན་བརྗོད་ཙམ་
ཞིག་རེད། ཨུ་རུ་སུའི་ལྕགས་ཁྲབ་འཁོར་ལོའི་ཁ་གཏད་དུ་མི་གསོད་ཁྲག་སྦྱོར་
མེད་པའི་གསར་བརྗེའི་ནང་གནད་ཆེ་བའི་གོ་མཚོན་གཞན་ཞིག་ནི་དམངས་གཞས་
རྙིང་པ་རྣམས་ཆགས་པ་རེད།
ཨེས་ཊོ་ནི་ཡ་པ་ཚོ་ནི་དུས་རྟག་ཏུ་གཞས་སྣའི་དུས་སྟོན་ཚོགས་རྒྱུར་
སྤོབས་པ་ཡོད་མཁན་ཤ་སྟག་ཡིན། ཕྱི་ལོ་༡༨༦༩ ནས་བཟུང་སྟེ་རྒྱལ་ཁབ་ཀྱི་
གཞས་སྣའི་རིགས་གཏོང་ཆེད་དུ་ལོ་རེ་གཉིས་ཀྱི་མཚམས་ནས་མཉམ་གཞས་
ཚོགས་འཛོམས་བྱེད་ཀྱི་ཡོད། སོ་ཝིཊ་བཙན་བཟུང་གི་བརྒྱ་ཕྲག་ཕྱེད་ཀྱི་རིང་ལ་
གཞས་མང་པོ་བཀག་འགོག་བྱས་ཡོད། འོན་ཀྱང་ཕྱི་ལོ་༡༩༨༨ ལོའི་དབྱར་ཐོག་
དེར་མི་ཚོགས་ཀྱིས་ཁོང་ཚོའི་རང་ཉིད་ཀྱི་སྨྲ་དབང་རྙེད་པ་རེད།
ཨེས་ཊོ་ནི་ཡའི་རྒྱལ་ས་ཊཱ་ལིན་ནང་ཕྱི་ལོ་༡༩༨༨ ཟླ་༦ ཚེས་༡༡ ཉིན་
ཚོགས་པའི་རོལ་དབྱངས་ཚོགས་འཛོམས་དེ་དུས་ཡུན་རིང་པོར་བཀག་འགོག་
བྱས་པའི་གཞས་སྣ་འཁྲབ་སྟོན་གྱི་གྱེན་རྒོལ་ཞིག་ཏུ་གྱུར་པ་རེད། གྲོང་བརྡལ་གྱི་
མཐའ་རུ་ཡོད་པའི་གཞས་སྣའི་དུས་སྟོན་ཚོགས་སའི་ཐང་ཆེན་དུ་མི་སྟོང་ཕྲག་དུ་མ་
ཕྱིན་པ་དང༌། རོལ་དབྱངས་ཚོགས་འཛོམས་དེ་ཡང་མཚན་གང་མུ་མཐུད་པ་རེད།
མཚན་གཅིག་རྗེས་གཉིས་མཐུད་ཀྱིས་བདུན་རྗེས་མ་དེར་ཆ་ཤས་ལེན་མཁན་མང་དུ་
མང་དུ་ཕྱིན་པ་རེད། ཁོང་ཚོས་ཨེས་ཊོ་ནི་ཡའི་བརླག་ཚར་བའི་རང་བཙན་དང༌།
ཁོང་ཚོ་རང་ཉིད་ཇི་འདྲར་གྱུར་པར་ཡ་མཚར་བརྗོད་པའི་སྐོར་ལ་གཞས་བཏང་བ་
རེད། བདུན་ཕྲག་གི་མཐའ་མ་དེར་མི་ཚོགས་ཀྱི་གྲངས་ཀ་འབུམ་ལ་སླེབས་པ་རེད།
གཞས་ཀྱི་འགོ་བརྗོད་དཔེར་ན། ༼ངའི་པ་ཕའི་ལུང་པའི་མཛེས་སྡུག་
སྙིང་ལ་བཅངས་པ་༽ ཞེས་པ་འདི་གསར་བརྗེ་ཅན་འདྲ་བ་མེད་མོད། འོན་ཀྱང་
དེ་དག་གིས་ཨེས་ཊོ་ནི་ཡ་པ་ཚོའི་རང་བཙན་གྱི་དྲན་ཤེས་མཚོན་གྱི་ཡོད་པས། སོ་
ཝིཊ་ཀྱི་སྟོབས་ཤུགས་ཀྱི་རྨང་གཞི་ལྟེ་བ་དེའི་དོ་ཟླར་ལངས་པ་རེད། དཔེར་ན།
རྗེམས་དང༌། མོ་རིན། ཊས་ཊིའི་༢༠༠༨ ཀྱི་དངོས་བཀོད་གློག་བརྙན་༼གཞས་
གཏོང་བའི་གསར་བརྗེ་༽ཞེས་པ་དེ་བལྟ་མཁན་ཞིག་ལ་བཅར་འདྲི་བྱས་སྐབས་ཁོ་
པས་༼གཞས་མཉམ་དུ་གཏོང་རྒྱུ་དེ་ང་ཚོའི་སྟོབས་ཤུགས་རེད་༽ ཅེས་སྨྲས།
དེ་རྗེས་༡༩༨༨ ཟླ་༩ ཚེས་༡༡ ཉིན་ལུང་པའི་མི་འབོར་གསུམ་ཆ་
གཅིག་ཟིན་པའི་ཨེས་ཊོ་ནི་ཡ་པ་འབུམ་གསུམ་རོལ་དབྱངས་ཚོགས་འཛོམས་དང༌།
སྲིད་དོན་ངོ་རྒོལ་ཟུང་འབྲེལ་གྱི་ཨེས་ཊོ་ནི་ཡའི་གཞས་སྣ་གཏོང་བར་དུས་སྟོ ོན་
བྱེད་སའི་ཐང་ཆེན་དུ་འཛོམས་པ་རེད། སྐབས་དེར་བཀག་འགོག་བྱས་པའི་གཞས་
མང་པོ་བཏང་བ་དང་། བཀག་འགོག་བྱས་པའི་དར་ཆ་མང་པོ་འཕྱར་བ་རེད།
ཟླ་བ་དྲུག་པའི་ནང་གི་རོལ་དབྱངས་ཚོགས་འཛོམས་ནས་བཟུང་སྟེ་ཟླ་ངོ་གསུམ་གྱི་
རིང་ལ་འགྱུར་བའི་འགུལ་ཤུགས་དེ་འཁྲུག་ཆ་དོད་པོར་འཕེལ་བ་རེད། སྒྱུ་རྩལ་
པ་ཧེཎཛ། ཝོལ ཁ་གྱིས་མྱུར་པོར་འགྲོ་རྒྱུགས་ཆེ་བའི་ཚིག་བརྗོད་༼ཉི་མ་གཅིག་
ག་འདྲ་བྱས་ཀྱང་། ང་ཚོར་རྒྱལ་ཁ་ཐོབ་ཀྱི་རེད།༽ ཅེས་མི་ཚོགས་ལ་བཤད།
མྱུར་པོར་ཨེས་ཊོ་ནི་ཡའི་གཞས་གཏོང་བའི་གསར་བརྗེ་ཞེས་གྲགས་
པར་གྱུར་བའི་བདུན་ཕྲག་དེ་ཚོས་ལུང་པ་འགྱུར་བ་བཏང་བ་རེད། ཟླ་བ་གཉིས་ཀྱི་
རྗེས་སུ། ༡༩༨༨ ཟླ་༡༡ པའི་ནང་དུ་སོ་ཝིཊ་ཀྱི་མགོ་ཁྲིད་མི་ཁེལ། གྷོར་བ་
ཅོབ་དང་ཁོང་གི་དམར་ཤོག་བློ་མཐུན་ཚོ་ཁོང་ཁྲོ་ལངས་པའི་མོད་ལ། ཨེས་ཊོ་ནི་
ཡའི་གྲོས་ཚོགས་ཀྱིས་མོས་ཁོ་ལས་མངའ་དབང་བདག་ཐོབ་གསལ་བསྒྲགས་བྱས།
དེ་ནི་རྩི་འཇོག་མི་བྱེད་པའི་བྱེད་ལས་ཀྱི་རིམ་པའི་ནང་གི་དང་པོ་དེ་རེད། དེ་ནས་
བཟུང་སྟེ་རྒྱབ་ཤིག་བྱས་མེད། ཨེས་ཊོ་ནི་ཡའི་ལས་འགུལ་བ་ཞིག་གིས་དེབ་
འདིའི་རྩོམ་པ་པོ་གཅིག་ལ་༡༩༨༩ ཟླ་༨ པའི་ནང། ཧིཊ་ལར་དང་སི་ཊེ་ལིན་
གྱི་གྲོས་ཆོད་༼ད་ལྟའང་མོས་ཁོས་གྲོས་ཆོད་དེའི་གསང་བའི་འབྲུ་དོན་རྣམས་ངོས་
ལེན་བྱེད་ཀྱི་མེད་༽ བཞག་སྟེ་ལོ་ལྔ་བཅུ་འཁོར་བའི་སྐབས་དེར་བརྗོད་དོན་ལ།
༼སོ་སྨན་སྐྱར་དུ་ཤུབ་ཀྱི་ནང་དུ་བླུགས་ཐབས་མེད། སྔ་ཕྱི་ལ་མ་བལྟོས་པར་མཐའ་
མར་ང་ཚོར་རྒྱལ་ཁ་ཐོབ་ཀྱི་རེད།༽ཅེས་བཤད་ཡོད།
ཁོ་བདེན་པ་བྱུང་བ་རེད། ཕྱི་ལོ་༡༩༩༡ ཟླ་བ་དང་པོའི་ནང་དང༌། སླར་
ཡང་ལོ་དེའི་ཟླ་བ་བརྒྱད་པའི་ནང་གཉིས་ཀར་བྷལ་ཊིཁ་རྒྱལ་ཁབ་ཚོའི་ནང་གི་འགྱུར་
བ་མཚམས་འཇོག་བྱེད་པར་མོས་ཁོའི་ལྕགས་ཁྲབ་འཁོར་ལོའི་མི་ཚོས་འཚེ་བའི་
དྲག་གནོན་བྱེད་པའི་འབད་རྩོལ་དེར་ལམ་ལྷོངས་མ་བྱུང་བ་རེད། ༡༩༩༡ ཟླ་༨
པའི་ནང་གི་སོ་ཝིཊ་ཀྱི་གཞུང་སྲིད་བཙན་འཕྲོག་དེ་ལྷུ་ཞིག་པའི་རྗེས་ཐོག་དེར་ཨེས་
ཊོ་ནི་ཡ་ལ་རྒྱལ་སྤྱིའི་ངོས་ལེན་བྱུང་བ་རེད། ཕྱི་ལོ་༡༩༩༡ གི་ལོ་མཇུག་དེར་སོ་ཝིཊ་
སྟོབས་ཆེན་ཁོ་རང་ལོ་རྒྱུས་ཆགས་པ་རེད། དམངས་ཁྲོད་ཀྱི་གཞས་སྣ་འགའ་ཤས་
བཏང་པ་དེས་མི་ལོ་བདུན་ཅུ་དོན་བཞི་འཁོར་བའི་སོ་ཝིཊ་རྒྱལ་ཁམས་དེ་འགྱེལ་འཇུག་
པར་རམ་འདེགས་བྱས་པ་རེད།
རླུང་འཕྲིན་གྱི་ཉི་མ་དག་
སར་བྷི་ཡའི་མགོ་ཁྲིད། སོ་ལོ་བྷོ་ཌན། མི་ལོ་ཤོ་ཝིཅ། ལ་༡༩༨༩ ལོར་དབང་
ཆ་ཐོབ་རྗེས། ཁོས་བརྒྱུད་ལམ་ཚང་མ་རྩུབ་སྤྱོད་ཀྱིས་མགོ་མནན་པ་རེད། མི་ལོ་
ཤོ་ཝིཅ་གྱིས་དམག་འཐབ་བསུ་བའི་དབང་ཆ་ལོ་བཅུའི་བར་བཟུང་རིང་ལ། སར་བྷི་
ཡའི་རྒྱལ་ས་བྷལ་གྷི་རེཌ་ནང་གི་གྲགས་ཆེ་བའི་གསར་འགྱུར་དང༌། རོལ་དབྱངས་
ཀྱི་རྟེན་གཞི། རླུང་འཕྲིན་བྷི་༩༢ ཞེས་པ་དེས་རང་དབང་གི་འབོད་སྒྲ་མུ་མཐུད་དེ་
རྒྱུན་འཁྱོངས་བྱས་པར་བརྟེན་ཐེངས་མང་སྒོ་བརྒྱབ་པ་རེད།
ཐེངས་གཅིག་ལ་༡༩༩༡ ལོར་ངོ་རྒོལ་རྔམ་སྟོན་དྲག་གནོན་གྱིས་གཏོར་
བའི་སྐབས་སུ་དབང་འཛིན་པ་ཚོས་བྷི་༩༢ ལ། གཞུང་འབྲེལ་གསར་འགྱུར་
ལས་ཁང་གིས་མཁོ་སྤྲོད་བྱས་པའི་གསར་འགྱུར་མ་གཏོགས་གསར་འགྱུར་གཞན་
རྒྱང་སྲིང་བྱེད་མ་ཆོག་པ་བཟོས། རོལ་དབྱངས་གཅིག་པུ་བཏང་ན་ཆོག་གི་ཡོད།
བྷི་༩༢ གྱིས་བྱེད་སྟངས་ཤིག་ཤེས་པའི་རྗེས་སུ་བཀའ་ལ་བརྩི་འཇོག་བྱས་པ་རེད།
ཕྱི་རོལ་སྲང་ལམ་སྟེང་གི་གཞུང་སྐུལ་འཚེ་བའི་རིགས་མཚོན་ཕྱིར་བྷི་༩༢ གྱིས་
རྫོགས་མཐའ་མེད་པའི་རོལ་དབྱངས་རྒྱང་སྲིང་བྱས་པ་རེད། གཞས་ཀྱི་རིགས་
དཔེར་ན། ཁི་ལེཤ་ཀྱི་༼ཟིང་འཁྲུག་དཀར་པོ་༽ དང༌། ཐིན། ལིཛིའི་༼བུ་
ཚོ་གྲོང་བརྡལ་དུ་ཕྱིར་འཁོར་འདུག་༽ཅེས་པ་ལྟ་བུ་བཏང་བ་རེད། མང་ཚོགས་ཀྱི་
དགྲ་བོའི་༼སྟོབས་ཤུགས་ལ་འཛིངས་༽ ཞེས་པའི་གཞས་གཅིག་དེ་སྐྱར་ལྡབ་
ཡང་ལྡབ་བྱས་པ་རེད། འདི་སར་བྷི་ཡ་ཡིན། རོཀ་དང་རོལ་རླུང་འཕྲིན་དང་།
བྷལ་གྷི་རེ ཌ་ཀྱི་ས་འོག་འགོག་རྒོལ་ཞེས་པའི་རྩོམ་པ་པོ། མེཐུ། ཁོ་ལིན་ལ་བྷི་༩༢
གྱི་ངེས་སྟོན་པ་ཝ་རན། མེ་ཊིཁ་གིས་༼སྲིད་སྐྱོང་བས་རོལ་དབྱངས་ལ་གོ་རྟོགས་
ཡོང་གི་མེད། འོན་ཀྱང་ཉན་མཁན་ཚོས་གསང་ཚིག་ལ་གོ་རྟོགས་ཡོང་གི་ཡོད།༽
ཅེས་རྗེས་སུ་བརྗོད་ཡོད།
ཕྱི་ལོ་ཆིག་སྟོང་དགུ་བརྒྱ་དགུ་བཅུ་གོ་གྲངས་ཀྱི་བར་དུ་རྒྱལ་ཁབ་དེ་ཆབ་
སྲིད་ཀྱི་སྨྱོ་གནས་སུ་ལྷུངས་བཞིན་པའི་སྐབས་དེར། སྲིད་གཞུང་ལ་དགའ་བའི་ལ་
ཞེན་ཅན་གྱི་རླུང་འཕྲིན་ཁང་ཚོས་༼ཊར་བྷོ་ཕོཀ་༽ ཞེས་གྲགས་པའི་རོལ་དབྱངས་
ཀྱི་རྒྱལ་ཞེན་ལྡན་པའི་གཞས་ཚིག་དང༌། རྣ་ལ་སྙན་པའི་སྒྲ་གདངས་དག་སྲིད་སྐྱོང་
བས་ཡུལ་མིའི་སེམས་ལ་ཕན་པོ་ཡོད་པར་སྙམས་པར་བརྟེན་བཏང་བ་རེད།་འདིའི་
ཐད་སར་བྷི་ཡའི་གསར་འགོད་པ། ཊི་ཡོ་ཕིལ། པེན་སི ཁ་གིས་༼གཞུང་གི་རླུང་
འཕྲིན་གྱི་ནང་དུ་དམངས་ཁྲོད་ཀྱི་གཞས་མཁན་ཟེར་བ་ཚོས། སར་བྷི་ཡ་ཆེན་པོའི་
སྐོར་དང༌། ང་ཚོ་ཚང་མས་མེས་རྒྱལ་ལ་དགའ་པོ་ཇི་འདྲ་བྱེད་ཀྱི་ཡོད་པ། དེའི་དོན་
དུ་གཞན་གསོད་པ་དང་རང་ཤི་ཐུབ་པ་དགོས་སྐོར་གྱི་གཞས་གཏོང་གི་ཡོད། བྷི་༩༢
དང་གཞན་དག་ཚོས་གང་བྱས་པ་རེད་ཟེར་ན། ཁོང་ཚོས་མི་ཚེའི་གནས་བབ་མངོན་
པར་བསྟོད་པ་རེད། མི་འདྲ་བའི་ཁྱད་པར་དེ་རེད།༽ ཅེས་ཕྱིས་སུ་དྲན་གསོ་བྱས་
པ་རེད།
སྐབས་གཅིག་ལ། སྲིད་གཞུང་གིས་བྷི་༩༢ གྱི་ལས་བྱེད་ཚང་མ་ཕྱི་ལ་
བཏོན་ནས་རླུང་འཕྲིན་ཁང་ཡོངས་རྫོགས་བཙན་བཟུང་བྱས་པ་རེད། དབང་འཛིན་པ་
ཚོས་བསམ་པར་གལ་ཏེ་གསར་འགྱུར་ཁག་ཚང་མ་སྲིད་གཞུང་ལ་དགའ་བའི་དྲིལ་
བསྒྲགས་སུ་བསྒྱུར་ན་རྒྱལ་ཁ་ཞིག་རེད་སྙམ་པའི་ཡིད་ཆེས་བྱས་པ་རེད། དཔེར་ན།
བྷི་༩༢ རྫུན་མ་དེས་སྤྲོ་བ་སྟེར་བའི་འགོ་བརྗོད་གཅིག་ལ། ༼སྲིད་འཛིན་མི་ལོ་
ཤོ་ཝིཅ་གྱིས་རྒྱ་ནག་དམར་ཤོག་གི་སྐུ་ཚབ་ཚོགས་པ་ཞིག་སྣེ་ལེན་བྱས་པ་རེད།༽
ཅེས་རྒྱང་སྲིངས་བྱས་པ་རེད། འོན་ཀྱང་བྷི་༩༢ ངོ་མ་དེས་སྐབས་དེ་དུས་གསར་
རྐྱང་ཡིན་པའི་དྲྭ་རྒྱ་བརྒྱུད་དེ་རྒྱང་སྲིང་བྱས་པ་རེད། དེས་ན་རོལ་དབྱངས་དང་
གནས་ཚུལ་གསར་འཕྲིན་གཉིས་ཀ་ཆ་ཚང་བཀག་འགོག་བྱེད་ཐུབ་མེད།
མི་ལོ་ཤོ་ཝིཅ་གྱིས་འོས་ཤོག་བརྐུ་འཁྱེར་བྱས་པའི་ཡ་ལན་དུ་ཕྱི་ལོ་༢༠༠༠
ཟླ་༡༠ ཚེས་༥ དེ་ནི་སར་བྷི་ཡའི་ཞི་བའི་གསར་བརྗེའི་ཉིན་མཐའ་མ་དེ་ཆགས་
པ་རེད། ༼རབ་བྱེད་ལྔ་པའི་ནང་འགྲེལ་བརྗོད་བྱས་པ་བཞིན་འོས་སྒམ་སྟོང་པ་
གཞུང་བཞེས་བྱས་པ་དང༌། མི་ཚོགས་ཀྱི་པར་བརྫུན་བཟོ་བྱས་པ་བཅས་ཀྱིས་སར་
བྷི་ཡའི་མགོ་ཁྲིད་དུ་རྒྱུན་གནས་ཐུབ་པའི་རམ་འདེགས་བྱས་མེད།༽ སར་བྷི་
ཡའི་ཡུལ་མི་འབུམ་ཕྲག་དུ་མ་རྒྱལ་སར་ཡོང་སྟེ། མི་ལོ་ཤོ་ཝིཅ་ལ་ད་ཆ་ཁྱེད་
རང་དངོས་འབྲེལ་འགྲོ་རན་པའི་དུས་ཚོད་རེད་ཅེས་གསལ་སྟོ ོན་བྱེད་སྐབས།
དེབ་འདིའི་རྩོམ་པ་པོ་གཅིག་གིས་བྷལ་གྷི་རེཌ་དུ་འགྲོ་སའི་གཞུང་ལམ་ཚང་མ་མོ་
ཊས་འགག་བསྡད་པ་དེར་མཉམ་ཞུགས་བྱས་ཡོད། མོཊ་འགག་པའི་ནང་དུ་ས་
གཤོང་འཕྲུལ་འཁོར་སེར་པོ་ཞིག་ཀྱང་ཡོད། འདིའི་བདག་པོ་དེས་ས་གཤོང་འཕྲུལ་
འཁོར་དེ་ལུང་པའི་སྣེ་གཅིག་ནས་གཅིག་ཏུ་བཏང་བ་མ་ཟད་གྲོས་ཚོགས་ཀྱི་སྐས་
འཛེགས་ཐོག་ཏུའང་བཏང་བ་རེད། ༼འགའ་ཞིག་གིས་འདི་ལ་ས་གཤོང་འཕྲུལ་
འཁོར་གྱི་གསར་བརྗེ་ཞེས་བརྗོད་ཡོད།༽
རྒྱུན་ལྡན་མ་ཡིན་པའི་ཉིན་མོ་དེའི་མཇུག་ཏུ་སྲིད་སྐྱོང་ལམ་ལུགས་དེ་རྦབ་
རིལ་ཐེབས་པ་དང༌། བྷི་༩༢ གྱིས་རང་ཉིད་ཀྱི་ལས་ཁུངས་དེ་སྐྱར་དུ་བདག་བཟུང་
བྱས་པ་རེད། ཐོབ་ཐང་མེད་པའི་གོ་ས་བཀག་མཁན་ཚོ་ནི་འཚབ་འཚུབ་ཀྱི་ངང་ནས་
བྲོས་པ་རེད། བྷི་༩༣ གྱི་ལས་བྱེད་སྭྰ་ཤཱ། མིར་ཀོ་ཝིཅ། རང་ཉིད་ཀྱི་ལས་ཁུངས་
སུ་སྐྱར་འཛུལ་བྱེད་སྐབས། ཁོང་གིས་རྒྱ་ཅོག་གི་སྟེང་དུ་འཚིག་ཇ་དཀར་ཡོལ་ཕྱེད་
ཀ་ཞིག་དང་སྲུང་ཤུབ་བཅས་མཐོང་བ་རེད། མིར་ཀོ་ཝིཅ་གྱིས་༼གཞན་ཞིག་གིས་
ངའི་ཆུ་རས་གྱོན་པའི་ཚོར་བ་འདྲ་ཞིག་བྱུང༌། འདིར་ང་ཚོར་འབུ་སྨན་ཤུགས་ཆེ་
ཞིག་གི་དགོས་མཁོ་ཡོང་ས་རེད།༽ ཅེས་བརྗོད་ཡོད།
རླུང་འཕྲིན་བྷི་༩༢ ནི་བྷལ་གྷི་རེ ཌ་ཀྱི་ནང་དུ་རང་དབང་ཅན་གྱི་འབོད་སྒྲ་
ཞིག་ཏུ་གྱུར་ཡོད། དེང་སང་རླུང་འཕྲིན་ལས་རིམ་གྱི་ལེ་ཚན་དེ་དག་གིས་སྲིད་དོན་
སྐོར་ལ་ཉུང་ཉུང་ལས་མ་བཤད་ཀྱང་སྐྱོན་མེད།
བཀས་བཀོད་ཀྱི་འཁྲབ་སྟོན།
གང་དུ་ངས་རྒྱལ་པོའི་བློ་གྲོས་བཟུང་ཐུབ་པའི་དོན་གནད་དེ་ཟློས་གར་
རེད། 
ལྦི་ལི་ཡེམ། ཤེགས྄་ཕི་ཡར་གྱིས་ཧེམ་ལེཊ་ནང་དུ་བརྗོད།
ཕྱི་ལོ་༡༩༧༩ ནང་བཅིངས་གྲོལ་གྱི་དཔའ་བོའི་ཚུལ་དུ་ཛིམ་བྷ་ཝེའི་ནང་དུ་དབང་
ཆའི་གོ་གནས་སུ་སླེབས་པའི་རོ་བྷཊ། མུ་གྷ་བྷེ་ཡིས་ལོ་དུ་མར་རྩུབ་སྤྱོད་ཆེ་
བའི་སྒོ་ནས་དབང་སྒྱར་བྱས་པ་རེད། ཕྱོགས་འགལ་གྱི་མགོ་ཁྲིད་དང༌། འགྲོ་བ་
མིའི་ཐོབ་ཐང་གི་ལས་འགུལ་བ་ཚོ་འཛིན་བཟུང་བྱས་ཏེ་མནར་གཅོད་བཏང་བ་དང་།
བསད་པ་སོགས་བྱས་ཡོད། མུ་གྷ་བྷེ་ཡི་ལྐོག་ཟ་རུལ་བསུང་ཅན་གྱི་དབང་སྒྱུར་
འོག་ཏུ་དེ་སྔ་སྐྱེ ད་འཕེལ་ཆེ་བའི་དཔལ་འབྱོར་དེ་གཏོར་བཤིགས་སུ་བཏང་བ་
རེད། དགོས་མཁོའི་ཉོ་ཐང་གི་འཕར་ཆ་བསམ་ཡུལ་ལས་འདས་པའི་བརྒྱ་ཆ་༥༠༠
ལ་སླེབས་པ་རེད། སྐྱོན་བརྗོད་བྱེད་རྒྱུ་བཀག་སྡོམ་བྱས་ཀྱང་འགའ་ཞིག་གིས་མི་
མང་དགད་མོ་ཤོར་བཅུག་སྟེ་མང་ཚོགས་ཀྱི་ནང་དུ་སྲིད་འཛིན་ལ་གདོང་ཐུག་བྱེད་
པའི་ཐབས་ལམ་རྙེད་པ་རེད།
ཕྱི་ལོ་༢༠༠༨ ནང་གི་ལོ་རྒྱུས་ཀྱི་དོན་སྙིང་ལྡན་པའི་འོས་བསྡུའི་སྔོན་གྱི་
ཟླ་ཤས་གོང་དུ་གློག་བརྙན་འཁྲབ་མཁན་ཨན་ཐོ་ནི། ཊོང་གྷ་ནི། དང༌། སིལ་ཝ་ནོ།
མུཛ་ཝོ་ཝ་གཉིས་ཀྱིས་༼མཐའ་མའི་འབུད་རྒྱག་༽ ཟེར་བའི་བཞད་གད་ཟློས་
གར་ཞིག་འཁྲབ་སྟོན་བྱས་པ་རེད། སྐབས་དེར་ཕྱོགས་འགལ་བའི་རྒྱབ་སྐྱོར་བ་ཚོའི་
ཐད་དུ་དྲག་གནོན་ཤུགས་ཆེ་ཡོད་ཀྱང༌། ཁོང་ཚོས་སྔ་མོ་དང་མི་འདྲ་བར་མུ་གྷ་བྷེ་
ལ་ཁ་གཏད་བཅགས་པ་རེད།
མཐའ་མའི་འབུད་རྒྱག་ནི་རང་དབང་ཁང་པ་ཟེར་བའི་ཁང་བརྩེགས་ཤིག་གི་
གཙོ་འཛིན་མུ་གྷ་བྷེ་འདྲ་བ་ཞིག་དང༌། ཁོའི་ཁ་གཏད་ཕྱོགས་འགལ་ཚོགས་པའི་
མགོ་ཁྲིད་མོར་གྷན། སོ་ཝན་གྷི་རཡི་འདྲ་བ་ཞིག་གི་སྐོར་རེད། གློག་ཤི་བའི་སྐབས་
ཤིག་ལ་མི་གཉིས་དེ་རང་འགུལ་སྐས་འཛེགས་ཀྱི་ནང་དུ་ལུས་པ་རེད། སྐབས་ཅིག་
ལ་ཁོང་གཉིས་ཀྱིས་ཕན་ཚུན་ཁུ་ཚུར་གཞུ་རེས་ཀྱི་འགྲན་རྩོད་བྱས་པ་རེད།
ལྟད་མོ་བ་ཚོས་བརྩི་བཀུར་མེད་པའི་འཁྲབ་སྟོན་དེ་ལ་དགའ་པོ་བྱས་པ་
རེད། ཡ་མཚར་མིན་པ་ཞིག་ལ་ཉེན་རྟོག་པས་དགའ་པོ་བྱས་མེད། ཊོང་གྷ་ནི་དང་
མུཛ་ཝོ་ཝ་གཉིས་ཀ་འཛིན་བཟུང་བྱས་པ་རེད།
དེ་བར་དུ་ཉེན་རྟོག་པའི་སྲིད་གཞུང་ཞིག་ལ་དེ་ནི་རྒྱུན་ལྡན་རེད། འོན་
ཀྱང་གནས་ཚུལ་དེ་དེར་རྫོགས་མེད། དབང་འཛིན་པ་ཚོས་འཁྲབ་སྟོན་དེ་ཇི་ཙམ་གྱི་
མི་འོས་པ་ཞིག་ཡོད་མིན་བལྟ་ཐུབ་པའི་ཆེད་དུ་མི་གཉིས་པོ་དེ་ལ་ཁོང་ཚོའི་འཁྲབ་
སྟོན་དེ་སྐྱར་དུ་ཉེན་རྟོག་ལས་ཁུངས་སུ་འཁྲབ་དགོས་པའི་བཀའ་བཏང་བ་རེད།
དེ་ནས་ཡང་སྐྱར་ཁོང་ཚོར་འཁྲབ་དགོས་བརྗོད་པ་རེད། དེ་རྗེས་ཡང་སྐྱར།
མདོར་ན་ཉི་མ་གཉིས་ཀྱི་དུས་ཡུན་ནང་དུ་ཁྱོན་བསྡོམས་ཐེངས་བཅུ་གཉིས་འཁྲབ་
བཅུག་པ་རེད། ངོ་ཚ་དགོས་པའི་རང་བཞིན་ཞིག་ལ། སྒྲིག་ཆས་གྱོན་པའི་ཉེན་
རྟོག་པ་འགའ་ཤས་ཀྱིས་འཁྲབ་སྟོན་དེ་སྤྲོ་བ་འཕེལ་བ་ཞིག་མཐོང་བྱུང་ཞེས་ངོས་
ལེན་བྱས་པ་རེད། ཁོང་ཚོས་རང་དབང་ཁང་པའི་གཙོ་འཛིན་དེ་འགྱེལ་བའི་གནས་
སྐབས་ཏག་ཏག་དེར་དགད་མོ་ཤོར་བ་རེད། མུ་གྷ་བྷེ་ཡི་གསང་བའི་ཉེན་རྟོག་པའི་
སྐུ་ཚབ་ཚོས་དེ་དགད་མོ་བྲོ་བའི་རྒྱུ་རུ་མཐོང་མེད།
མུཛ་ཝོ་ཝ་དང་ཊོང་གྷ་ནི་གཉིས་ལ་ཐོག་མར་མང་ཚོགས་ལ་གྱེན་ལངས་
སྐུལ་སློང་བྱས་པ་དང༌། དེ་ནས་གསར་འགྱུར་བཀག་འགོག་གི་ཁྲིམས་འགལ་བྱས་
པའི་ནག་ཉེས་བཀལ་བ་རེད། མུཛ་ཝོ་ཝས་རྩི་འཇོག་མ་བྱས་པར་བསྡད་དེ་ལོས།
ཨན་ཇེ་ལེས་དུས་བབ་ཀྱི་རོ་བྷིན། ཌིཀ་སོན་ལ་༼མི་གཞན་དག་ཚང་མ་ནང་
བཞིན་སྒྲ་རྩལ་པ་ཚོ་ལ་ཡང་རང་སྲོག་ཤོར་བའི་འཇིགས་སྣང་ཡོད་རེད། འོན་ཀྱང་
འཇིགས་སྣང་དེ་སླེབས་པའི་མོད་ལ་ཁྱེད་རང་གང་དུའང་སླེབས་ཀྱི་མ་རེད།༽
ཅེས་སྨྲས་པ་རེད། དབང་འཛིན་པ་རྣམས་བློ་བདེ་བའི་ཆེད་དུ་༼མཐའ་མའི་འབུད་
རྒྱག་༽ ནས་བླ་བཙག་པར་བྱེད་པའི་འགྱེལ་འགྲོ་བའི་ཚན་པ་དེ་ཕྱིར་འཐེན་བྱས་པ་
དང༌། སླར་ཡང་ལམ་སེང་སྐྱར་གསོ་བྱས་པ་རེད།
༢༠༠༨ ཀྱི་འོས་བསྡུ་དེར་མུ་གྷ་བྷེ་ཤོར་སྐབས། ཁོས་འོས་བསྡུའི་གྲུབ་
འབྲས་དེ་ངོས་ལེན་མ་བྱས་པར་དབང་ཆ་མུ་མཐུད་བཟུང་རྒྱུར་ཐག་བཅད་པ་རེད།
ལོ་གཅིག་སོང་བའི་རྗེས་སུ་གཞི་ནས་ཁོས་གནོན་ཤུགས་འགའ་ཤས་ལ་ངོས་ལེན་
བྱས་ཏེ། དབང་ཆ་ཆ་བགོས་ཞེས་འགྲེལ་བརྗོད་བྱས་པའི་བཀོད་སྒྲིག་ཅིག་གི་ཆ་ཤས་
འོག་༼རང་འགུལ་གློག་སྐས་ཀྱི་ནང་དུ་མུ་གྷ་བྷེ་ཕམ་ཉེས་གཏོང་མཁན་གྱི་བཅོས་
མའི་འདྲེན་པ་༽ ས་ཝན་གྷི་རཡའི་སྲིད་བློན་ཆགས་སུ་བཅུག་པ་རེད། དོན་དངོས་
སུ་དེབ་འདི་འབྲི་བའི་སྐབས་སུའང་སྲིད་འཛིན་མུ་གྷ་བྷེ་ཡིས་དབང་ཆ་ངོ་མ་ཡོངས་
རྫོགས་མུ་མཐུད་དེ་འཇུས་བསྡད་ཡོད། ཁོས་བདེ་འཇགས་དཔུང་དམག་ལ་བསྒྱུར་
བཅོས་བྱས་མེད་པ་དང༌། ཕྱོགས་འགལ་གྱི་རྒྱབ་སྐྱོར་བའི་ཐད་དུ་དྲག་གནོན་མུ་
མཐུད་བྱེད་བཞིན་ཡོད།
ད་ལྟའི་སྐབས་སུ་མུཛ་ཝོ་ཝ་དང་ཁོའི་རོགས་པ་ཚོས། ལུང་པའི་ཁྲིམས་
མེད་ལུང་མེད་ཀྱི་སྲིད་འཛིན་གྱི་སྐྱོན་ཆ་དག་ལ་ཁ་གཏད་གཅོག་བཞིན་དུ། ཛིམ་བྷ་
ཝེ་ཡི་ལྟད་མོ་བ་ཚོ་མུ་མཐུད་གད་མོ་བགད་དུ་འཇུག་གི་ཡོད།
བཙན་འགོག་མི་ཐུབ་པའི་འབོད་སྒྲ་ཞིག
མརི་ཡན། ཨན་ཌར་སོན། ནི་རྒྱལ་སྤྱིའི་ནང་དུ་ངོས་འཛིན་ཡོད་པའི་ཨ་རིའི་
གཞས་མ་སྙན་གྲགས་ཆེ་ཤོས་ཞིག་རེད། ཆིག་སྟོང་དགུ་བརྒྱ་སུམ་ཅུ་སོ་གྲངས་
ཀྱི་ནང་དུ་ཁོ་མོས་ཡོ་རོབ་ཁྱོན་ཡོངས་ཀྱི་མཚན་སྙན་ལྡན་པའི་རོལ་དབྱངས་ཚོགས་
ཁང་གི་ནང་དུ་གཞས་བཏང་ཡོད། སེཛ་བྷརྒ་ཏུ་སྙན་གྲགས་ཅན་གྱི་རོལ་མོའི་སྣེ་
འདྲེན་པ། ཨར་ཊུ་རོ། ཊོས་ཀ་ནི་ནི། ཁོ་མོའི་འཁྲབ་ཆས་བརྗེ་སའི་ཁང་པ་དེར་
ཡོང་ནས་༼ཁྱེད་རང་གི་སྐད་གདངས་དེ་ནི་ལོ་བརྒྱ་ཕྲག་གི་ནང་དུ་ཐེངས་གཅིག་
ཙམ་ལས་ཐོས་རྒྱུ་མི་ཐོབ་པ་ལྟ་བུའི་སྙན་པོ་འདུག་༽ ཅེས་བརྗོད་པ་རེད།
དེ་ལྟར་ཡང༌། འགའ་ཤས་ལ་ནི་ཁོ་མོའི་སྒྱུ་རྩལ་གྱི་རྣམ་དཔྱོད་དང་སྙན་
གྲགས་དེ་དག་འདང་ངེས་ཞིག་ཡིན་པ་མ་བྱུང་བ་རེད། དེ་ནི་ཨན་ཌར་སོན་གྱི་
བཀོད་བྱུས་པ། སོལ། ཧུ་རོཀ་ཀྱིས་༡༩༣༩ ནང༌། ཨན་ཌར་སོན་ལ་ཝ་ཤིང་ཊོན་
གྱི་ཚོགས་ཁང་ཆེ་ཤོས་རྩ་ཁྲིམས་ཀྱི་ཚོམས་ཆེན་ཟེར་བ་དེ་གཡར་ཐབས་བྱེད་དུས་
ཤེས་པ་རེད།
ལོ་བཅུ་གཅིག་གི་སྔོན་ཙམ་དུ་བསྐྲུན་པའི་རྩ་ཁྲིམས་ཀྱི་ཚོམས་ཆེན་དེ།
ཨ་རིའི་རང་བཙན་གྱི་ཆེད་དུ་འཐབ་སྟེ་ཐོབ་མཁན་ཚོའི་རྗེས་ཤུལ་གྱི་སྒྲིག་འཛུགས།
ཨ་རིའི་གསར་བརྗེའི་བུ་མོ་ཚོས་གསར་འཛུགས་ཀྱིས་འཛིན་སྐྱོང་བྱེད་ཀྱི་ཡོད།
༡༩༣༩ ལོར་ཧུ་རོཀ་ཀྱིས་ཨིས་ཊར་གྱི་ཆེད་དུ་ཨན་ཌར་སོན་ལ་ཚོམས་ཆེན་དེ་
གཡར་ཐབས་བྱས་སྐབས། ཚོམས་ཆེན་དེ་སྔོན་ལ་གཞན་གྱིས་གཡར་ཚར་སོང་
ཞེས་ཁོ་ལ་བཤད་པ་རེད།
དེ་སྐྱག་རྫུན་ཡིན་པ་ལམ་སེང་གསལ་པོ་ཆགས་པ་རེད། སྐྱར་དུ་བརྩད་
གཅོད་བྱེད་སྐབས་ཤེས་གསལ་ལ་ཚོམས་ཆེན་དེ་སྒྱུ་རྩལ་པ་གཞན་༼དཔེར་ན།
པ་ཡི་ནོ་གཏོང་མཁན་ཨིག་ནེ་སི། ཇན། པཌ་རཝས྄་ཀི་༽ ལ་ཨིས་ཊར་གྱི་ཉིན་མོ་
དེ་གཡར་རྒྱུར་སྟོང་པ་ལུས་ཡོད་པ་རེད། འོན་ཀྱང་ཨན་ཌར་སོན་ལ་གཡར་མེད།
ཨུ་ཚུགས་ཀྱིས་རྩོད་ལེན་བྱེད་སྐབས། རེ་མོཎཌ། ཨར་སེན་ནོལཊ་ཀྱི་༼རང་
དབང་གི་སྒྲ་༽ ཞེས་པའི་ནང་འགྲེལ་བརྗོད་བྱས་པ་ལྟར། ཚོམས་ཆེན་གྱི་འཛིན་
སྐྱོང་བ་དེས་སྐད་ཤུགས་ཆེན་པོའི་སྒོ་ནས་འཛེམས་ཟོན་མེད་པར་དམར་རྗེན་དུ་༼རྩ་་
ཁྲིམས་ཚོམས་ཆེན་གྱི་ནང་དུ་མིརི་ཡན། ཨན་ཌར་སོན་ལ་ཉི་མ་ཞིག་དུས་ནམ་
ཡང་རག་གི་མ་རེད།༽ ཅེས་བརྗོད་པ་རེད།
དཀའ་ངལ་དེ་ནི་ཅུང་རྩག་ཅིག་རེད། ཨན་ཌར་སོན་མི་རིགས་ནག་པོ་རེད།
ཐག་གཅོད་དེའི་གསར་འགྱུར་གྱིས་མང་ཚོགས་ཀྱི་སྐད་འབོད་བསླངས་པ་རེད། ཕལ་
ཆེར་འཛམ་གླིང་ནང་གི་སྒྲ་སྙན་གཏོང་མཁན་སྙན་གྲགས་ཆེ་ཤོས་ཡིན་པ། རྗེས་ཅ།
ཧཡེ་ཕེཛ་གྱིས། ༼དེས་ང་ངོ་ཚ་བོ་བཟོས་བྱུང༌། ཐབས་སྐྱོ་བོ་དང་སྨོད་པར་འོས་
པའི་བྱེད་སྟངས་དེ་འདྲའི་ཐད་དུ་སྒྱ་རྩལ་གྱི་ཆེད་ལས་པ་ཡོངས་ཀྱིས་ངོ་རྒོལ་བྱེད་ཀྱི་
ཡོད་པ་བཞིན། ངས་ཀྱང་ངོ་རྒོལ་བྱེད་ཀྱི་ཡོད།༽ ཅེས་བརྗོད་པ་རེད། ཡིན་ན་
ཡང་གསར་བརྗེའི་བུ་མོ་ཚོས་ཕྱིར་འཐེན་བྱས་མེད། ཁོང་ཚོས་ཚོན་མདོག་གི་བཀག་
འགོག་དེ་རང་འཇགས་འཇོག་པར་འོས་གྲངས་༣༩ དང་༡ བྱུང་བ་རེད། དེའི་ལན་
དུ་བུ་མོའི་ནང་གི་སྙན་གྲགས་ཆེ་ཤོས་ཀྱི་གྲས་ནས་ཨེ་ལི་ནོར། རུས་ཝེལཊ་ཀྱིས་ངོ་
རྒོལ་དང་བཅས་སྒྲིག་འཛུགས་ནས་དགོངས་ཞུ་བྱས་པ་རེད།
ཨན་ཌར་སོན་ལ་གལ་འགངས་ཆེ་བའི་སྡིང་ཆ་ཞིག་མ་སྤྲད་པ་རེད་དེ།
འོན་ཀྱང་མོས་དེ་ལས་ཀྱང་གལ་གནད་ཆེ་བ་ཞིག་ལ་བཀྲིན་ཆེ་རན་ནས་བསྡད་ཡོད།
གལ་ཏེ་ཨན་ཌར་སོན་གྱིས་རྐུབ་སྟེགས་བཞི་སྟོང་ཅན་གྱི་ཝ་ཤིང་ཊོན་གྱི་ཚོམས་ཆེན་
ཆེ་ཤོས་ཀྱི་ནང་དུ་གཞས་གཏོང་མ་ཐུབ་ན། གོ་ཡུལ་ལ་མཚམས་ཚད་མེད་པའི་
ལིན་ཁོན། དྲན་རྟེན་གྱི་ནང་དུ་གཞས་གཏང་ན་ག་འདྲ་འདུག་གམ། ཁོང་རང་གི་
སྐུ་ཟླའི་མཚམས་སྦྱོར་ལ་མ་བལྟོས་པར་སྲིད་འཛིན་རུས་ཝེལཊ་ཀྱིས་ལས་སླ་པོར་
ཞལ་བཞེས་གནང་པ་རེད། ཁོང་གིས་ནང་སྲིད་དྲུང་ཆེ་ཧེ་རོལཌ། ཨཡི་ཀེས་ལ།
༼གལ་ཏེ་མོ་རང་ལ་འདོད་པ་ཡོད་ན། ཝ་ཤིང་ཊོན་གྱི་དྲན་རྟེན་ཁང་བཟང་གི་རྩེ་
ནས་གཞས་བཏང་ན་འགྲིགས་ཀྱི་རེད།༽ ཅེས་བརྗོད་པ་རེད།
མང་ཚོགས་ཀྱི་རྒྱབ་སྐྱོར་ནི་སྔོན་ཆད་བྱུང་མ་མྱོང་བ་ཞིག་བྱུང༌། ༡༩༣༩
ཨིས་ཊར་གྱི་གཟའ་ཉི་མའི་ཉིན་མོ་དེར་མི་རིགས་དཀར་ནག་ཟུང་འབྲེལ་གྱི་མི་
ཚོགས་༧༥༠༠༠ གྱིས་མོའི་གཞས་ཉན་པར་འཛོམས་པ་རེད། མི་ས་ཡ་མང་པོས་
རང་རང་གི་རླུང་འཕྲིན་གྱི་འགྲམ་དུ་ཐད་ཀར་རྒྱང་སྲིང་ལ་སྒུགས་བསྡད་པ་རེད།
ཨན་ཌར་སོན་གྱིས་༼ངའི་རྒྱལ་ཁབ། དེ་ཁྱེད་ཀྱི་རེད།༽ ཅེས་པ་ནས་འགོ་
བཙུགས་ཏེ། དེའི་ཚིགས་བཅད་གསུམ་པས་འདི་ལྟར་བསྒྲགས་པ་རེད།
བསིལ་རླུང་རོལ་མོས་རྒྱས་བཅུག་སྟེ།།
ཤིང་སྡོང་རྩེ་ནས་དྲིལ་བརྡ་ཐོངས།།
སྙན་པའི་རང་དབང་གཞས་འདི་ཡིས།།
མི་རྟག་སྐྱེ་བོའི་མགྲིན་པ་སངས།།
དབུགས་ལྡན་ཚང་མ་མཉམ་འདུས་ཏེ།།
བྲག་རྡོའི་ངག་བཅད་མདུད་དཀྲོལ་ནས།།
སྒྲ་དབྱངས་རྒྱུན་རིང་གནས་པར་བྱོས།།
དངོས་གནས་སྒྲ་དབྱངས་རྒྱུན་རིང་དུ་གནས་པ་རེད། ལིན་ཁོན་དྲན་རྟེན་
ནང་གི་རོལ་དབྱངས་ཚོགས་འཛོམས་ཀྱི་ལོ་བཞིའི་རྗེས་སུ། ཨ་རིའི་གསར་བརྗེའི་
བུ་མོ་ཚོས་ཉན་འཇོག་བྱས་ཏེ། མེརི་ཡན། ཨན་ཌར་སོན་རྩ་ཁྲིམས་ཚོམས་ཆེན་གྱི་
ནང་དུ་མི་རིགས་སྣ་མང་གི་ལྟད་མོ་བ་ཚོའི་ཆེད་དུ་གཞས་གཏོང་བར་གདན་འདྲེན་
ཞུས་པ་རེད།
ཨན་ཌར་སོན་གྱི་ལོ་རྒྱུས་ཀྱི་དོན་སྙིང་ལྡན་པའི་འཁྲབ་སྟོ ོན་དེ་བྱས་
ཏེ་མི་ལོ་ཉེར་ལྔ་ཕྱིན་པའི་རྗེས་སུ། ༡༩༦༣ ཟླ་༨ ཚེས་༢༨ ཉིན་མར་ཊིན།
ལུ་ཐར། ཀིང་གཞོན་པས་ལིན་ཁོན་དྲན་རྟེན་ཐང་ཆེན་དུ་འཛོམས་པའི་མི་ཚོགས་
འབུམ་གཉིས་དང་ཕྱེད་ཀ་ལ་༼ང་ལ་རྨི་ལམ་གཅིག་ཡོད།༽ ཅེས་བརྗོད་པ་རེད།
ཨན་ཌར་སོན་ཡང་ཀིང་གིས་གསུང་བཤད་གནང་སྐབས་མཉམ་ཞུགས་ཡོད་པ་དང༌།
དེ་ཉིན་སླར་ཡང་གཞས་བཏང་བ་རེད། ལོ་བཞི་ཅུ་ཞེ་དྲུག་གི་རྗེས་སུ་༢༠༠༩ ལོར་
དྲན་རྟེན་དེ་ག་རང་གི་ནང་དུ་ཨ་རིའི་གསར་དུ་འདེམས་ཐོན་བྱུང་སྟེ་དབུ་འབྱེད་ཞུས་
པའི་མི་རིགས་ནག་པོའི་སྲིད་འཛིན་གྱིས་འཛམ་གླིང་ཡོངས་ལ་གསུང་བཤད་གནང་
བའི་དུས་ཚིགས་དེ་མཚོན་ཕྱིར་ཨ་རི་ཐ། ཕྲེང་ལིན་གྱིས་༼ངའི་རྒྱལ་ཁབ། འདི་
ཁྱེད་ཀྱི་རེད།༽ ཅེས་བཏང་བ་རེད།
རང་དབང་གི་གཞས།
གློག་བརྙན་འདི་དང་རོལ་དབྱངས་འདིས་ང་དཀོན་མཆོག་དང་སྔོན་མ་
ལས་ཐག་ཉེ་རུ་ཕྱིན་པ་ཚོར་གྱི་འདུག
ཞེས་༼པར་ཤི་ཡའི་ཞྀ་མི་ཚོའི་སྐོར་ལ་སུས་ཀྱང་ཤེས་ཀྱི་མ་རེད།༽ ཟེར་
བའི་༢༠༠༩ ལོའི་ཨི་རཱན་གྱི་གློག་བརྙན་གྱི་ངེས་སྟོན་པ་བྷེ་མཱན།  གྷོ་བྷ་ཌི་
གྱིས་སྨྲས་པ་རེད། གོང་གསལ་གློག་བརྙན་འདིས་ཊི་ཧ་རཱན་ནང་བཀག་འགོག་
བྱས་པའི་རོལ་དབྱངས་ཀྱི་འཁྲབ་ཚན་ཞིག་གསལ་སྟོན་བྱས་པའི་རྐྱེན་གྱིས་བཀག་
འགོག་བྱས་པ་རེད།
ཨི་རཱན་གྱི་བྱུང་རབས་ནང་དུ་མོ་ནི་སྙན་གྲགས་ཆེ་ཤོས་ཀྱི་སྒྲ་འཇུག་སྒྱུ་
རྩལ་པ་ཞིག་རེད། མོའི་གནས་བབ་དེ་ནི་ཨེལ་ཝིས་དང༌། མརི་ལིན། མོན་རོ།
བྷི་ཊལས྄་བཅས་གསུམ་གཅིག་ཏུ་བསྡུས་པ་དང་མཚུངས་བསྡུར་བྱས་ཡོད། སྙན་
གྲགས་ཅན་གྱི་གཞས་མ་གྷུ་གྷོཤ་ཕྱི་ལོ་༢༠༠༠ ཟླ་༨ ཚེས་༨ ཉིན་པེསི་ཕིཁ།
ཀོལི་སི་ཡོམ་ཞེས་ཝན་ཁུ་ཝར་ནང་གི་རྩེད་ཐང་གི་སྡིང་ཆའི་སྟེང་དུ་ལངས་པ་དེ་ནི།
མི་ལོ་ཉི་ཤུ་ལྷག་གི་རིང་ལ་མོའི་མང་ཚོགས་མདུན་གྱི་འཁྲབ་སྟོན་དང་པོ་དེ་རེད།
གཞས་དང་པོ་དེ་མ་བཏང་སྔོན་ལ་དེར་ཡོད་ཚོགས་འཛོམས་ཆེན་པོ་དེ་ལ་མོས།
༼ད་རིང་དགོང་དྲོ་ཨི་རཱན་གྱི་ཡུལ་མི་ཚང་མ་ངའི་མཉམ་དུ་འདི་གར་ཡོད་ན་ག་
འདྲ་དགའ་ལ་༽ ཞེས་བརྗོད་པ་རེད།
དེ་ནི་མོ་རང་གི་ལུང་པའི་ནང་དུ་མོ་རང་ལ་དགའ་མཁན་ཚོའི་ཆེད་དུ་
འཁྲབ་སྟོན་བྱེད་རྒྱུའི་ཐོབ་ཐང་བཀག་པའི་སྒྱུ་རྩལ་བ་ཞིག་གི་སེམས་ཚོར་རེད།
༡༩༧༩ ནང་གི་གསར་བརྗེའི་རྗེས་སུ་ཨི་རཱན་གྱི་ཁ་ཆེའི་སྤྱི་མཐུན་སྲིད་གཞུང་
གསར་པ་དེས། བུད་མེད་ཀྱི་སྐད་གདངས་ཀྱིས་སྐྱེས་པ་ཚོ་འཕྲོ་བརླག་གཏོང་བར
ཡིད་ཆེས་བྱས་ཏེ། བུད་མེད་ཚོས་མང་ཚོགས་ཀྱི་དབུས་སུ་གཞས་གཏོང་རྒྱུ་བཀག་
སྡོམ་བྱས་པ་རེད། གླུ་གྷོཤ་ཡི་མདུན་ལམ་དེ་མོ་ལོ་ཉེར་བརྒྱད་ཐོག་ཏུ་འཁྱགས་
རོམ་ཆགས་པ་རེད། ཨི་རཱན་གྱི་མི་མང་གི་དབུས་སུ་མོའི་སྙན་གྲགས་དེ་མ་ཉམས་
པར་བསྡད་ཀྱང་། སྲིད་གཞུང་གིས་བཅུ་ཕྲག་གཉིས་ཀྱི་རིང་ལ་མོ་ལ་ཕྱིར་སྐྱོད་
ལག་འཁྱེར་མ་སྤྲད་པ་དང༌། རྒྱལ་ནང་དུ་འཁྲབ་སྟོན་ཡང་བཀག་སྡོམ་བྱས་པ་རེད།
མོའི་ཕྱི་ལོ་༢༠༠༠ ལོའི་ཁེ་ན་ཌའི་ནང་གི་རོལ་དབྱངས་ཚོགས་འཛོམས་ཀྱི་སྐོར་ལ་
མོས་༼ངས་སྡིང་ཆའི་སྟེང་དུ་ཡང་སྐྱར་གཞས་གཏོང་རྒྱུ་བྱུང་བ་ཁོ་རང་རེ་བ་འདྲ་
བོ་ཞིག་རེད།༽ ཅེས་བརྗོད།
གྷུ་གྷོཤ་གཉིས་པ་དེ་ཡོང་རྒྱུར་ངང་སྒུག་བྱས་ཏེ་བསྡད་ཡོད་སྲིད།
མང་ཚོགས་ཀྱི་དབུས་སུ་གཞས་གཏོང་རྒྱུའི་ཐད་ལ་དགག་བྱ་ཡོད་པ་ལ་མ་བལྟོས་
པར། ཨི་རཱན་ནང་གི་བུད་མེད་ཚོས་རོལ་དབྱངས་བརྒྱུད་དེ་རང་ཉིད་ཀྱི་སེམས་ཚོར་
ཕྱིར་འདོན་བྱེད་པའི་ཐབས་ལམ་རྙེད་ཡོད། རང་ཉིད་ཀྱི་སྲོག་ལ་ཐུག་ཀྱང་གཞས་
གཏོང་འདོད་ཆེ་བའི་བུད་མེད་གཅིག་གིས་དུར་ཁྲོད་ཀྱི་རྒྱབ་ནས་ཆབ་སྲིད་འཕོ་
འགྱུར་ལ་ཤུགས་རྐྱེན་སྤྲད་ཡོད་སྲིད།
ཕྱི་ལོ་༢༠༠༩ ཟླ་༦ ཚེས་༢༠ ཉིན་སྲིད་འཛིན་མེ ཧ་མུདྷ། ཨ་མ་ངྷི་
ནེ་ཇེད་ཀྱིས་འོས་བསྡུའི་གྲུབ་འབྲས་བརྐུ་འཕྲོག་བྱས་པའི་ཉེས་མིང་གི་ཐད་དུ་ཡུལ་
མི་འབུམ་ཕྲག་དུ་མས། ཨི་རཱན་ནང་དུ་སྲིད་གཞུང་ལ་ངོ་རྒོལ་བྱེད་པའི་སྐབས་སུ།
རང་ལོ་ཉེར་དྲུག་ལ་སོན་པའི་ནེ་དྷ། ཨ་གྷ་སོལ་ཊན་མེ་མདའ་བརྒྱབ་སྟེ་བསད་པ་
རེད། ཨཻ་རཱན་དང་འཛམ་གླིང་ཡོངས་ཀྱིས་མཐོང་བའི་སྐར་ཆ་འགའི་བརྙན་འཕྲིན་
གསར་འགྱུར་ཧོན་འཐོར་བ་ཞིག་གི་ནང་དུ་ནེ་དྷ་ཟུངས་ཁྲག་ཟད་དེ་ཤི་སྐབས་ཁོ་
མོའི་འགྲམ་དུ་ཡོད་པའི་མི་རྣམས་ཀྱིས་༼མ་འགྲོ་རོགས།༽ ཅེས་ཞུ་བ་འཐེན།
དེ་ཉིན་རང་ཉིད་ཀྱི་སེམས་ཁྲལ་ཅན་གྱི་སྐེད་མ་ལ་༼གལ་ཏེ་ང་མ་འགྲོ་ན།
གཞན་སུས་འགྲོ་གི་རེད།༽ ཅེས་བརྗོད་མཁན་གྱི་ནེ་དྷ་རྐྱེན་འདས་སུ་འགྲོ་བའི་
སྐབས་དེར་མོ་རང་གི་རོལ་དབྱངས་དགེ་རྒན་དེ་མཉམ་དུ་ཡོད། བུད་མེད་ཀྱི་འཁྲབ་
སྟོན་པའི་ཐོག་ཏུ་བཀག་འགོག་ཡོད་བཞིན་དུ་མོས་གཞས་སྣའི་འཛིན་གྲྭ་ལེན་གྱི་
ཡོད་པ་དང༌། གྒུ་གྷོཤ་ཀྱི་གཞས་གཏོང་རྒྱུར་དགའ་པོ་ཡོད། པར་ཤི་ཡའི་སྐད་དུ་ནེ་
དྷ་ཟེར་ན་༼འབོད་སྒྲའམ། སྨྲ་དབང་༽ ཡིན་པ་ལ་བརྟེན་ནས་མི་ས་ཡ་མང་པོས་
མོ་ངོ་ཤེས་པར་གྱུར་བ་རེད།
ནེ་དྷ་དང་མོའི་འབོད་སྒྲ་ནི་ཨཻ་རཱན་བ་ཚོའི་རྩི་འཇོག་མི་བྱེད་པའི་མཚོན་
རྟགས་ཤིག་ཏུ་གྱུར་བ་རེད། མོ་རྐྱེན་འདས་སུ་ཕྱིན་ནས་ཞག་བཞི་ཅུ་སོང་བའི་རྗེས་
སུ། སྲོལ་རྒྱུན་མྱ་ངན་གྱི་ཉིན་མོར་མོའི་དྲན་རྟེན་གྱི་ཆེད་དུ་མི་སྟོང་ཕྲག་མང་པོས་
ཉེས་བརྡུང་དང་མིག་ཆུ་འབྱིན་པའི་རླངས་རྫས་ལ་རྩིས་མེད་ཀྱིས་འདུ་འཛོམས་བྱས་
པ་རེད། གསང་བའི་ཐོག་ནས་བཟོས་པའི་དངོས་བཀོད་གློག་བརྙན་༼ནེ་དྷའི་ཆེད་
དུ་༽ ཞེས་པ་དེ་མོ་རྐྱེན་འདས་སུ་ཕྱིན་ཏེ་ལོ་གཅིག་གི་རྗེས་སུ་བཏོན་པ་རེད།
དབང་འཛིན་པ་ཚོས་གློག་བརྙན དེ་རྒྱང་སྲིང་བྱེད་རྒྱུ་འགོག་ཐབས་ཀྱི་འབད་བརྩོན་
བྱས་ཀྱང་ཡུ་ཊུབ་ནང་ནས་བལྟ་ཐུབ་ཀྱི་ཡོད། ཆེས་མྱུར་བའི་ངང་ནས་༼ནེ་དྷའི་
ཆེད་དུ་༽ ཞེས་པའི་གློག་བརྙན་དེ་ནད་འབུ་ནང་བཞིན་དྲྭ་རྒྱ་བརྒྱུད་འཕེལ་ཏེ་ཨི་
རཱན་ནང་དུ་མི་ས་ཡ་མང་པོས་བལྟས་ཡོད།
ནེ་དྷ་རྐྱེན་འདས་སུ་སོང་བའི་ཡ་ལན་དུ་ཨི་རཱན་གྱི་རང་ལོ་བརྒྱད་ཅུ་གྱ་
གཉིས་སུ་སོན་པའི་མི་རིགས་ཀྱི་སྙན་ངག་པ། སི་མིན། བྷེ་བྷ་ཧ་ནི། ཡིས་བྲིས་
པ་ཨི་རཱན། ཌ་ཝར། ཨར་ཌ་ལན་གྱིས་འགྱུར་གཤམ་གསལ།
ཁྱེད་ནི་ཤི་བ་མ་ཡིན་འཆི་འགྱུར་མིན།།
ཁྱོད་ནི་རྟག་ཏུ་གསོན་པོར་གནས་པར་གྱུར།།
ཁྱོད་ལ་རྟག་ཏུ་གནས་པའི་ཆོས་ཉིད་ལྡན།
ཁྱོད་ནི་ཨི་རཱན་བ་ཡི་འབོད་སྒྲ་རེད༎
ཊེཧ་རཱན་གྱི་སྲང་ལམ་སྟེང་གི་གཞི་རྒྱ་ཆེ་བའི་ངོ་རྒོལ་དང༌། ནེ་དྷ་དང་ངོ་
རྒོལ་བ་གཞན་དག་རྐྱེན་འདས་སུ་སོང་བ་དེས་གྷ་གྷོཤ་ལ་སྲིད་དོན་གྱི་ནང་དུ་ཐེངས་
དང་པོར་འཛུལ་དུ་བཅུག་པ་རེད། ཕྱི་ལོ་༢༠༠༩ ཟླ་༧ པའི་ནང་ནིའུ་ཡོརྐ་ཏུ་མཉམ་
འབྲེལ་རྒྱལ་ཚོགས་མདུན་གྱི་ངོ་རྒོལ་ཚོགས་འཛོམས་ཀྱི་ཐོག་ཏུ་མོས་ཨི་རཱན་གྱི་
ཐད་དུ་རང་ཉིད་ཀྱི་རེ་བ་ནི། ༼སྨྲ་བརྗོད་ཀྱི་རང་དབང་དང་། སྨྱུ་གུའི་རང་དབང་།
བསམ་བློའི་རང་དབང་། འོས་བསྡུའི་རང་དབང་། ཆོས་ལུགས་ཀྱི་རང་དབང་།
བུད་མེད་ལ་རང་དབང་༽ བཅས་ཡིན་བརྗོད་ཡོད།
མོས་མཐའ་བསྡོམས་སུ། ༼ང་ཚོ་སྐྲག་འདར་རྒྱག་གི་མིན། ང་ཚོ་
འགྱེལ་གྱི་མིན། ང་ཚོ་ཕམ་གྱི་མིན།༽ ཞེས་སྨྲས།། །།

༡༡ དྲང་བདེན་གྱི་ཁྲིམས།

ཁྲིམས་བཅས་པ་དེས་སྙིང་ལ་འགྱུར་བ་གཏོང་གི་མེད། འོན་ཀྱང་སྙིང་མེད་ཚོ
འཀག་འགོག་བྱེད་ཀྱི་ཡོད། 
མར་ཊིན། ལུ་ཐར། ཀིང་། གཞོན་པ།
ཚབས་ཆེན་པོའི་སྒོ་ནས་བསླུས་པ།
རྒྱལ་ཁབ་དུ་མ་བསྡུས་པའི་རྫས་སྦྱོར་ཁེ་ལས་ཁང་དེ་ཚོར་ཡང་ཡང་ངོ་ཚ་ཁ་སྐྱེངས་
ཡོང་བ་བཟོ་ཐུབ་ཀྱི་མེད། འོན་ཀྱང་ལོ་རྒྱུས་ནང་གི་བསླུ་བྲིད་ཡ་མཚར་ཆེ་ཤོས་
དང་ལྡན་པའི་ཌོ་རྫས་སྦྱོར་ཁེ་ལས་ཁང་ཆེན་པོ་དེར་མི་གཉིས་ཀྱིས་འཁྲུག་ཆ་དོད་
པོའི་སྒོ་ནས་ངོ་ཚ་འབེབས་པར་ལམ་ལྷོངས་བྱུང་བ་རེད། ཁོང་ཚོས་བསླུ་བྲིད་དེའི་
ཤུགས་རྐྱེན་གྱིས་ལོ་རྒྱུས་ཀྱི་དོན་སྙིང་ལྡན་པའི་བསམ་བློའི་འགྱུར་བ་ཡོང་རྒྱུར་
མཐུན་འགྱུར་རམ་འདེགས་སླར་ཡང་བྱེད་ངེས་པའི་རེ་བ་བྱེད་ཀྱི་ཡོད།
ཕྱི་ལོ་༡༩༨༤ ཟླ་༡༢ ཚེས་༣ ཉིན་ཨ་རི་ལ་བདག་པའི་ཡུ་ནིཡན།
ཀར་བྷ་ཡིཌ་ཞེས་རྒྱ་གར་བྷོ་པཱལ་དུ་རྟེན་གཞི་བྱས་པའི་འབུ་སྨན་བཟོ་གྲྭ་ནས་སྲོག་
སྐྱོན་གཏོང་བའི་དུག་རླངས་ཊོན་བཞི་ཅུ་ཁ་ཤོར་བ་རེད། དེ་ནི་འཛམ་གླིང་ནང་གི་
བཟོ་གྲྭའི་གོད་ཆག་ཆེ་ཤོས་ཤིག་ཡིན་པར་རྒྱ་ཁྱབ་ཏུ་ངོས་ལེན་བྱས་པ་རེད། ༢༠༠༤
ནང་ལོ་ཉི་ཤུ་འཁོར་བའི་དུས་ཚིགས་ཐོག་དཔར་བསྐྲུན་བྱས་པའི་སྙན་ཐོ་༼དྲང་
བདེན་མ་ཡིན་པའི་སྤྲིན་ཕུང་༽ ཞེས་པའི་ནང་དུ་རྒྱལ་སྤྱིའི་ཉེས་ཡངས་ཚོགས་
པས། གས་འཐོར་བྱུང་ནས་ཉི་མ་དང་པོ་འགའི་རྗེས་སུ་མི་གྲངས་༧༠༠༠ ཤི་བ་དང༌།
དེའི་ལོ་རྗེས་མ་རྣམས་ཀྱི་ནང་དུ་མི་གྲངས་༡༥༠༠༠ རྐྱེན་འདས་སུ་གྱུར་ཡོད་པའི་
རོབ་རྩིས་བྱས་ཡོད། སྙན་ཐོ་དེའི་ནང་དུ། ༼བཟོ་གྲྭ་ཡོད་ས་དེ་ད་ལྟའང་གཙང་
མ་བཟོས་མེད་པའི་རྐྱེན་གྱིས་མཐའ་བསྐོར་གྱི་མི་སྡེ་ཚོ་བརྟེན་སའི་འཐུང་ཆུ་དང་
ཁོར་ཡུག་ལ་དུག་རྫས་སྙིགས་རོས་མུ་མཐུད་དེ་བཙོག་པ་བཟོ་བཞིན་ཡོད་པ་དང༌།
ཡ་མཚར་བ་ཞིག་ལ། དུག་རླངས་ཁ་ཤོར་བ་དང་དེའི་འཇིགས་སུ་རུང་བའི་མཇུག་
འབྲས་དང་འབྲེལ་བའི་ཐོག་ལ། མི་གཅིག་ལ་ཡང་འགན་ཁུར་ཡོད་པའི་རྩིས་རྒྱག་
བྱེད་དགོས་བྱུང་མི་འདུག༽ ཅེས་གསལ་ཡོད། གོད་ཆག་དེའི་སྐོར་གྱི་ལོ་རྒྱུས་
གླེང་བའི་༼དུད་འགྲོའི་མི་སྡེ་༽ ཞེས་པའི་རྩོམ་པ་པོ་ཨིན་དྷི་ར། སིཎཧ་ཡིས་
མཇུག་འབྲས་འགྲེལ་བཤད་བྱས་པར།
མིག་ལོང་བ་དང་མིད་པ་འགག་པའི་མི་སྡེ་རྣམས་སྨན་ཁང་དུ་སྐོད་
བཞིན་པའི་དུས་སུ་ཉི་མ་ཤར་བ་རེད། འགའ་ཞིག་གིས་རང་རང་
གི་མིག་གི་ན་ཟུག་མེད་པར་བཟོ་རྒྱུར་འུ་ཐུག་ཐབས་ཟད་པའི་སྒོ་
ནས་ཡུར་བའི་བཙོག་ཆུའི་ནང་དུ་མིག་འཁྲུས་པ་རེད།
སྨན་ཁང་ཡོངས་རྫོགས་མི་ཤི་འགྲོ་མཁན་གྱིས་ཁེངས་ནས་ཡོད་པ་
དང༌། སྨན་པ་ཚོས་ཁོང་ཚོར་སྨན་བཅོས་ཇི་ལྟར་བྱེད་དགོས་མིན་
མ་ཤེས་པ་རེད། གང་ཡིན་ཟེར་ན་སྨན་པ་ཚོས་དུག་རྫས་ག་འདྲ་
ཞིག་ཁ་ཤོར་བ་ཤེས་ཀྱི་མེད་པ་དང༌། ཡུ་ནིཡན། ཀར་བྷཡིཌ་གྱིས་
དེ་ནི་༼ཚོང་དོན་གྱི་གསང་བ་རེད་༽ ཅེས་བརྗོད་དེ་གནས་ཚུལ་
མཁོ་སྤྲོད་བྱས་ཡོད་པ་མ་རེད།
ཕྱི་ལོ་༢༠༠༡ ལོར་ཌོ་རྫས་སྦྱོར་ཁང་གིས་ཡུ་ནི ཡན། ཀར་བྷཡིཌ་ཉོས་
པ་རེད། ཌོ་ཡིས་སྤྱོད་འཇལ་དགོས་པ་ཆ་ཚང་གཙང་དག་ཟིན་པའི་ནན་བརྗོད་བྱེད་ཀྱི་
ཡོད། རྒྱ་གར་གྱི་ནང་དུ་རྐྱེན་ངན་གོད་ཆག་དེ་ནི་མི་ལོ་ཉི་ཤུ་རྩ་ལྔའི་རིང་ལ་གསོན་
པོར་གནས་པའི་གནད་དོན་ཞིག་ཏུ་ལྷག་ཡོད། ཌོ་རྫས་སྦྱོར་གྱི་ལས་ཁུངས་ཨ་མ་
ཡོད་ས་ཨ་རིའི་ནང་དུ་ནི་རྐྱེན་ངན་དེ་ཧ་ལམ་དྲན་པའི་ཡུལ་ལས་འདས་ཚར་བ་རེད།
རྣམ་དཔྱོད་ཀྱི་བློ་དང་། སྤྱི་ཚོགས་ལ་ཕན་སེམས་མ་གཏོགས་དེ་མིན་གང་
ཡང་མེད་པའི་མི་གཉིས་ཀྱིས་དེར་འགྱུར་བ་གཏོང་ཐབས་བྱས་པ་རེད།
ཕྱི་ལོ་༢༠༠༤ ལོར་བྷོ་པཱལ་ལ་རྐྱེན་ངན་བྱུང་སྟེ་མི་ལོ་ཉི་ཤུ་ཐམ་པ་འཁོར་
བའི་དུས་ཚིགས་ཀྱི་གོང་དུ། རང་ཉིད་ལ་ཅི་གསུང་བཀའ་སྒྲུབ་ཞུ་མཁན་གྱི་མི་ཡིན་
ཞེས་འགྲེལ་བརྗོད་བྱེད་པའི་ནིའུ་ཡོརྐ་ཏུ་རྟེན་གཞི་བྱས་པའི་སྤྱི་ཚོགས་ལས་འགུལ་
བ། ཨེན་ཌི། བྷིཅ་བྷོམ། དང་། མཡིཀ། བྷོ་ནན་ནོ་གཉིས་ཀྱིས་ཌོ་རྫས་སྦྱོར་ཁང་
མཚོན་ཁུལ་གྱིས་dowethics.com ཞེས་པའི་དྲྭ་གནས་ཞིག་བཙུགས་པ་རེད།
དྲྭ་གནས་དེས་བྷི་བྷི་སི་བརྙན་འཕྲིན་ལས་ཁུངས་ནས་ལོ་ཉི་ཤུ་འཁོར་བའི་དུས་
ཚིགས་ཀྱི་སྐབས་དེར་ཌོའི་སྐུ་ཚབ་ལ་བཅར་འདྲི་དང་ལེན་ཡོང་བའི་རེ་སྐུལ་ཞུ་བའི་
སྐུལ་འདེད་བྱས་པ་རེད། བྷིཅ་བྷོམ་གྱིས་ལམ་སེང་རང་ཉིད་ཌོ་ཡི་ཁྲིམས་སྦྱར་བྱས་
པའི་བཅོས་མའི་མགྲིན་ཚབ་པ་༼ཇུཌ། ཕི་ནིས་ཊེ་ར་༽ ཟེར་བར་བརྫུས་པ་རེད།
འཛམ་གླིང་ཁྱོན་ཡོངས་ཀྱི་ཉན་མི་ས་ཡ་མང་པོ་དང༌། བྷི་བྷི་སི་ཡི་ཧོན་
འཐོར་བའི་བཅར་འདྲི་བ་ཞིག་ལ་ཐད་ཀའི་རྒྱང་སྲིང་གི་སྐབས་སུ་བྷིཅ་བྷོམ་གྱིས་
གོད་ཆག་དེ་དང་འབྲེལ་བའི་འགན་ཁུར་ཆ་ཚང་ཌོ་ལ་ཡོད་པ་ཐེངས་དང་པོར་ཁས་
ལེན་བྱས་པ་རེད། དེ་ནས་བྷིཅ་བྷོམ་གྱིས་གནོད་འཚེ་འཕོག་མི་ཚོར་གུན་གསབ་
ཨ་སྒོར་ཐེར་འབུམ་བཅུ་གཉིས་སྤྲོད་རྒྱུ་དང༌། བཟོ་གྲྭའི་ས་ཆ་ཡོངས་རྫོགས་གཙང་
མ་བཟོ་རྒྱུའི་འཆར་གཞི་ཡོད་སྐོར་གསལ་བསྒྲགས་བྱས་པ་རེད། བཅར་འདྲི་དེའི
ཆེད་དུ་གྲ་སྒྲིག་དང་བཅར་འདྲི་དེ་ག་རང་ནི་བྷིཅ་བྷོམ་དང་བྷོ་ནན་ནོའི་༢༠༠༩ ལོའི་
དངོས་བཀོད་གློག་བརྙན་༼ཅི་གསུང་བཀའ་སྒྲུབ་ཞུ་མིས་འཛམ་གླིང་བཅོས་༽
ཞེས་པ་དེ་ནས་བལྟ་ཐུབ།
ཌོ་ཡི་རིན་གོང་ཆེ་བའི་བསམ་བློའི་འགྱུར་བའི་འཁྲུག་ཆ་དོད་པའི་གསར་
འགྱུར་དེ་འཛམ་གླིང་ཁྱོན་ཡོངས་སུ་ཁྱབ་སྟེ། ཆུ་ཚོད་འགའ་ཤས་ཀྱི་ནང་དུ་ཁེ་
ལས་ཁང་དེའི་རིན་ཐང་ནས་ཨ་སྒོར་ཐེར་འབུམ་གཉིས་མར་ཆག་པ་རེད། སྒྱུ་རྩལ་
གྱི་བསླུ་བྲིད་དེ་ཕྱིར་གསལ་བྱུང་བ་དང༌། ཌོ་ཡི་མ་ཤེར་གྱི་རིན་ཐང་སྐྱར་དུ་རང་
འཇགས་ལོག་སྐབས། དེའི་དགོང་དྲོ་དེ་རང་དུ་ཕི་ནིས་ཊེ་ར་ཅི་གསུང་བཀའ་སྒྲུབ་
ཞུ་མཁན་གྱི་བྱེད་ལས་དེར་འགྲེལ་བཤད་བྱེད་པར་སྐྱར་དུ་བརྙན་འཕྲིན་ལས་ཁང་དུ་
གདན་འདྲེན་ཞུས་པ་རེད། སྐབས་འདིར་ཁོང་བྷིཅ་བྷོམ་རང་བྱས་ཏེ་ཡོང་བ་རེད།
འགའ་ཞིག་གིས་ཅི་གསུང་བཀའ་སྒྲུབ་ཞུ་མི་གཉིས་ལ་བྷོ་པཱལ་གྱི་མི་སྡེ་
ཚོར་རེ་བ་སྟོང་པ་ཞིག་སྤྲད་པ་དེར་སྐྱོན་འཛུགས་བྱས་པ་རེད། འོན་ཀྱང་ཅི་གསུང་
བཀའ་སྒྲུབ་ཞུ་མིའི་བྷི་བྷི་སིའི་སྒྱུ་རྩལ་གྱི་བསླུ་བྲིད་དེས། ཡ་ང་བའི་རྐྱེན་ངན་གྱིས་
རྒྱུ་བྱས་པའི་བརྗེད་ཟིན་པའི་དཀའ་སྡུག་གི་ཐོག་ཏུ་གློག་བཞུའི་འོད་མདངས་འཕྲོ་
བར་རམ་འདེགས་བྱས་པ་རེད། བྷིཅ་བྷོམ་དང༌། བྷོ་ནན་ནོ་གཉིས་ཀྱིས་རྗེས་སུ་བྷོ་
པཱལ་དུ་བསྐོར་སྐྱོད་བྱེད་སྐབས་ས་གནས་ལས་འགུལ་བ་ཚོས་ཕེབས་བསུ་ཟབ་རྒྱས་
ཞུས་པ་རེད། མི་ཚོས་ཁོང་གཉིས་ཀྱི་ཁྲེལ་མེད་ཀྱི་བསླུ་བྲིད་དེར་བསྟོད་བསྔགས་
བྱས་པ་རེད། གང་ལགས་ཟེར་ན། འབྲེལ་ཡོད་ཚོས་གནས་ཚུལ་དེ་སྦ་སྐང་བྱེད་
འདོད་ཡོད་ཀྱང་། བྷོ་པཱལ་མི་སྡེ་ཚོའི་དཀའ་སྡུག་དེ་འཛམ་གླིང་ཡོངས་ཀྱིས་དོ་སྣང་
བྱེད་ཡུལ་དུ་གྱུར་པ་རེད། ཅི་གསུང་བཀའ་སྒྲུབ་ཞུ་མི་རང་གི་ངག་ནས་༼སྐབས
རེ་བདེན་པ་ཕྱིར་འདོན་བྱེད་པར་རྫུན་ཤོད་དགོས།༽ ཞེས་གསུངས་པ་རེད།
ཐིག་ཅིག་འཐེན་པ།
ཁོར་ཚོར་འགྲོ་བ་མི་ཡིན་པར་རྩིས་ཏེ། ང་ཚོས་དབྱིན་ཇིའི་དམག་མིའི་རྩུབ་
སྤྱོད་དེ་དཔེ་བཤུ་བྱས་འདུག་ཅེས་ཁོང་ཚོར་སྡུག་སྐད་བརྒྱབ་རྒྱུའི་གོ་སྐབས་
སྤྲོད་མི་ཉན། ང་ཚོས་རང་ཉིས་རང་དབང་ཆེད་འཐབ་རྩོད་བྱེད་བཞིན་པའི་
སྐབས་འདིར། མི་གཞན་གྱི་བསམ་བློའི་ཐོབ་ཐང་འཕྲོག་པའི་ཐད་ལ་དྭོགས་
ཟེན་ཆེན་པོ་བྱེད་དགོས།
ཇོརྗ། ལྦ་ཤིང་ཊོན་གྱིས་༡༧༧༧ ལོར་དབྱིན་ཇིའི་བརྩོན་པ་ཚོར་རྩི་འཇོག་ཇི་ལྟར་
བྱེད་དགོས་པའི་སྐོར་ལ་བསླབ་བྱ་སྐྱོན་བཞིན་པ།
ཕྱི་ལོ་༢༠༠༢ ལོར་ཨ་རིའི་འཛིན་སྐྱོང་གིས་མནར་གཅོད་ཀྱི་སྒོ་མོ་འཕྱེ་བཞིན་
ཡོད་པ་ཤེས་སྐབས་སུ། ཨལ་བྷར་ཊོ། མོ་ར་ནི་སྐར་མ་བཞི་ཅན་གྱི་དམག་སྤྱིའི་
གོ་གནས་དང་མཚུངས་པའི་ཨ་རིའི་མཚོ་དམག་གི་སློབ་སྟོན་པ་ཞིག་ཡིན། གྷོན་
ཊ་ནོ་མོ་མཚོ་ཁུགས་སུ་ཨ་རིའི་དཔུང་དམག་གིས་བཀག་ཉར་བྱས་པའི་༼ཁྲིམས་
འགལ་དགྲ་སྡེའི་འཐབ་མོ་བ་༽ ཚོ་ནི་འདོགས་ཐག་ལ་བཏགས། དུས་གཅིག་ཏུ་
ཆུ་ཚོད་ཉེར་བཞིར་འདྲི་བརྩད་བྱེད་པའམ། ཡང་ན་ཉིན་དུ་མར་གཉིད་མེད་པ་བཟོ་
བ་བཅས་བྱས་པ་རེད། ཉུང་ཤས་ཙམ་གྱིས་མ་གཏོགས་དེ་ལྟར་བྱེད་འདོད་མེད་པའི་
སྐབས་ཤིག་ཏུ། རྒྱལ་ཁབ་ཀྱི་དབུ་ཁྲིད་ཚོའི་ཐད་དུ་ལངས་ཏེ། མོ་ར་ཡིས་མནར་
གཅོད་གཏོང་རྒྱུ་དེ་བཟང་སྤྱོད་དང༌། ཁྲིམས་མཐུན། དེ་བཞིན་དོན་ཕན་ལྡན་པ་ཡིན་
པའི་བསམ་ཚུལ་དེར་དགག་བྱ་བྱས་པ་རེད།
མོ་ར་ལ་འཇིགས་སྐུལ་རིང་ལུགས་ཀྱི་སྐོར་ལ་དངོས་སུ་ཉམས་མྱོང་ཡོད།
༩།༡༡ གི་གནམ་གྲུའི་གྲས་ནས་གཅིག་གིས་པན་ཊ་གོན་གྱི་ཁང་པར་བརྡབ་སྐྱོན་
བཟོས་སྐབས་ཁོང་རང་ཁང་པའི་ནང་དུ་ཡོད། འོན་ཀྱང་ཁོང་གིས་འཇིགས་སྐུལ་
རིང་ལུགས་ཀྱི་སྡིག་ར་ལ་བརྟེན་ནས། འགྲོ་བ་མིའི་གཞི་རྩའི་སྒྲིག་ཁྲིམས་བློས་
བཏང་ན་འགྲིགས་པར་ཡིད་ཆེས་བྱེད་ཀྱི་མེད། ཁོང་གིས་ནིའུ་ཡོརྐར་གྱི་གསར་
འགོད་པ་ཇེན། མེ་ཡར་ལ་༼བགྲོ་གླེང་འདི་ཇི་ལྟར་རྒྱལ་ཁབ་སྲུང་སྐྱོབ་བྱེད་རྒྱུ་
ཡིན་པའི་སྐོར་ཙམ་མིན་པར། ཇི་ལྟར་ང་ཚོའི་རིན་ཐང་སྲུང་སྐྱོབ་བྱེད་པའི་སྐོར་
ཡང་རེད།༽ ཅེས་རྗེས་སུ་བརྗོད་ཡོད།
སྲིད་འཛིན་ཇོརྗ། ཌབ་ལུ། བྷུཤ་ཡི་ཁྲིམས་ཞིབ་ལྷན་ཁང་ནས་༢༠༠༢
ལོའི་ཟླ་༨ པར་བྲིས་པའི་ད་ཆ་ངན་གྲགས་ཅན་ཡིན་པ་གང་ཞི་ལ། དེ་དུས་གསང་
བ་ཡིན་པའི་ཚིག་ཐོ་དེས་ཧ་ལམ་མེད་ས་ཞིག་གི་སྒོ་ནས་མནར་གཅོད་ལ་འགྲེལ་
བཤད་རྒྱག་ཐབས་བྱས་པ་རེད། མོ་ར་མཐོ་རིམ་དཔོན་རིགས་ཡིན་པའི་སྟབས་ཀྱིས་
ཚིག་ཐོ་དེ་མཐོང་ཡོད་ཙང་ཁོང་གིས་དེར་༼ཧ་ཅང་བྱུས་ཉེས་ཆེ་ལ་སྐྱོ་བའི་ཁྲིམས་
ཀྱི་རྒྱུ་མཚན་རེད་༽ ཅེས་སྐྱོན་བརྗོད་བྱས་པ་རེད། ཨ་བྷུ། གྷེ་རེབ་ཀྱི་གླེང་རྙོག་
མ་བྱུང་བའི་ལོ་གཅིག་གོང་དུ། ཕྱི་ལོ་༢༠༠༣ གྱི་ཟླ་༢ པའི་ནང་མོ་རས་ཚིག་ཐོ་
བྲི་མི་གཙོ་བོ། ཇཱོན། ཡོ། མཇུག་བསྡོམས་ཀྱི་སྐོར་ལ་བགྲོ་གྲེང་བྱེད་པར་གདན་
འདྲེན་ཞུས་པ་རེད།
༼ཁྱེད་རང་གིས་སྲིད་འཛིན་ལ་མནར་གཅོད་གཏོང་རྒྱུར་བཀའ་གཏོང་
བའི་དབང་ཆ་ཡོད་རེད་ཟེར་གྱི་ཡོད་དམ།༽ ཞེས་ཡིད་མ་ཆེས་པའི་སྒོ་ནས་དྲིས་
པའི་སྐབས་སུ། ཡོ་ཡིས། ༼ཡོད།༽ ཅེས་ལན་བཏབ་པ་རེད།
མོ་ར་ལ་ཡོ་ཡི་ཚིག་ཐོ་དེ་སྒོ་ལྕགས་བརྒྱབ་སྟེ་༼ཉི་འོད་ནམ་ཡང་མཐོང་
དུ་མི་འཇུག་རྒྱུའི་༽འདོད་པ་ཡོད། ཡིན་ན་ཡང་དེའི་ཚབ་ཏུ་ཕོ་བྲང་དཀར་པོའི
ཆོག་མཆན་ཡོད་པའི་མཇུག་བསྡོམས་དེ་དག་ཨ་རིའི་འཛིན་སྐྱོང་འོག་ཡོད་པའི་
ཨཕ་གྷེ་ནིས྄་ཐན་གྱི་བྷག་རམ་གནམ་གྲུའི་བབས་ཚུགས་དང༌། གྷོན་ཊ་ནོ་མོ། ཨི་
རཱག་ནང་གི་ཨ་བྷུ། གྷི་རེབ་བཅས་ཀྱི་ནང་དུ་ལག་བསྟར་བྱས་པ་རེད།
འཛམ་གླིང་ལ་བདེ་འཇགས་བཟོ་བར་སྒྲིག་ཁྲིམས་བཤིགས་པ་དེ་མ་
འགྲིགས་པ་རེད་ཅེས་རྩོད་པ་བྱེད་མཁན་མོ་ར་གཅིག་པུ་མ་རེད། རང་ཁོངས་ཀྱི་སྲིད
དོན་དཔོན་རིགས་ཁག་ནས་གནོན་ཤུགས་ཇི་ཙམ་ཡོད་ཀྱང༌། དྲག་དམག་གི་ཁྲིམས་
རྩོད་པ་ཇི་སྙེད་ཅིག་གིས། དྲང་བདེན་ངེས་པར་བྱེད་དགོས་རེད་ལ་བྱས་པ་དེ་མཐོང་
ཀྱང་དགོས་པ་རེད་ཅེས་ཨུ་ཚུགས་བྱས་ཡོད།
དཔེར་ན། དམག་དཔོན་གཞོན་པ། ཅཱར་ལེས། སུཕཊ་ཀྱིས་ཨོ་ས་
མ། བྷིན་ལ་ཌིན་གྱི་ཡེ་མན་ནས་ཡིན་པའི་ཁ་ལོ་པ། ས་ལིམ། ཧམ་ཌན་གྱི་
ཚབ་ཏུ་ཆེས་མཐོའི་ཁྲིམས་ཁང་བར་དུ་གྷོན་ཊ་ནོ་མོར་དུས་ཚོད་ངེས་མེད་དུ་བཀག་
ཉར་བྱེད་པའི་ཁྲིམས་མེད་ལུང་མེད་ཀྱི་རང་བཞིན་དེར་ཁ་གཏད་བཅགས་པ་རེད།
ནིའུ་ཡོརྐ་དུས་བབ་ཀྱིས་རྗེས་སུ་འགྲེལ་བརྗོད་བྱས་པ་ལྟར་ན། ཧམ་ཌན་གྱི་
ནག་ཉེས་དག་གང་དུའང་བཀོད་མེད་པ་དང༌། འོན་ཀྱང་༼དེའི་ནང་དུ་སྣུམ་
དང་འཁོར་ལོའི་རླུང་ཤུགས་ལྟ་ཚོད་བྱས་པ་ཐེ་ཡོད་ས་རེད།༽ ཅེས་བྲིས་ཡོད།
རམས྄་ཕེལཌི་དང་ཧམ་ཌན་དབར་གྱི་གྱོད་གཞི་ཅེས་གྲགས་པའི་སུཕཊིའི་གྱོད་དོན་
དེར་ཨ་རིའི་ཆེས་མཐོའི་ཁྲིམས་ཁང་ནས་༢༠༠༦ ཟླ་༦ ཚེས་༢༩ ཉིན་གྱི་ཐག་
གཅོད་དེས་སྲིད་འཛིན་བྷུཤ་ཡི་སྲིད་བྱས་ལ་ཕམ་ཉེས་བཟོས་པ་རེད། ནིའུ་ཡོརྐ་
དུས་བབ་ཀྱིས་༼ཁྲིམས་ཁང་གི་ཐག་གཅོད་དེ་ནི། དམག་འཐབ་ཀྱི་དུས་ཡུན་ནང་
དུའང་ཁྲིམས་ཞེས་པ་དེ་རྩ་ཁྲིམས་དང༌། ཁྲིམས་དེབ། ཇི་ནི་ཝའི་གྲོས་ཆོད་བཅས་
ཀྱིས་གང་རེད་བརྗོད་པ་དེ་མ་གཏོགས་སྲིད་འཛིན་གྱིས་གང་འདོད་པ་དེ་མིན་པའི་
གལ་འགངས་ཆེ་ལ་དགའ་བསུ་འོས་པའི་དག་སྐྱེལ་ཞིག་རེད།༽ ཅེས་བྲིས་ཡོད།
ཆེས་མཐོའི་ཁྲིམས་ཁང་གིས་སུཕཊ་ཀྱི་སྒྲུབ་ཕྱོགས་དང་ཨ་རིའི་གཞུང་གི་དགག་
ཕྱོགས་སུ་ཁྲིམས་ཐག་བཅད་པའི་རྗེས་ཐོག་དེར། གནས་སྤར་སྲིད་བྱུས་ལ་བསྙད་དེ་
སུཕཊ་ལ་ལས་ཁུར་ནས་བགྲེས་ཡོལ་ཞུ་དགོས་བརྗོད་པ་རེད།
གཞུང་འབྲེལ་གྷོན་ཊ་ནོ་མོའི་གསར་འཕྲིན་༼ལྕགས་ཁྲའི་རྒྱབ་ཏུ་༽
ཞེས་པའི་ནང་འོད་འཚེར་བའི་ལོ་རྒྱུས་ཀྱི་བརྗོད་བྱར་གྱུར་པའི་དམག་དཔོན་གཞོན་
པ། མེཐུ། ཌིཡཛ་ཡང་ཁྲིམས་ཀྱི་དབང་སྒྱུར་ལ་རྒྱབ་སྐྱོར་བྱེད་མཁན་གྱི་གྲས་
ཤིག་རེད། སྲིད་གཞུང་གིས་གྷོན་ཊ་ནོ་མོར་བཀག་ཉར་བྱས་པའི་མི་རྣམས་ཀྱི་
མིང་གཞུང་རྩིས་སྤྲོད་མ་བྱས་པ་དེར་ཌིཡཛ་ཧང་སངས་པ་རེད། གང་ཡིན་ཟེར་ན།
མིང་གཞུང་མ་སྤྲད་པ་དེས་བཙོན་པ་རྣམས་ལ་རང་དབང་ཅན་གྱི་ཁྲིམས་མཐུན་བསླབ་
བྱ་ཐོབ་ཐབས་མེད་པ་བཟོས་པ་རེད། དེས་ན་ཁོས་གྷོན་ཊ་ནོ་མོའི་ཚོང་ཁང་ནས་ཉོས་
པའི་ཝེ་ལེན་ཊིན་ཤིས་ཤོག་མཐུག་པོ་ཞིག་གི་ནང༌། གསང་བའི་ཐོག་ནས་བཤུས་
པའི་མིང་ཐོ་བརྒྱ་ཕྲག་བཅུག་སྟེ། ནིའུ་ཡོརྐ་ཏུ་རྟེན་གཞི་བྱས་པའི་རྩ་ཁྲིམས་ཐོབ་
ཐང་ལྟེ་གནས་ཁང་དུ་བཏང་བ་རེད། ནག་ཉེས་དེ་ལ་བརྟེན་ནས་ཌིཡཛ་ལ་༼ཨ་རི་
ལ་གནོད་སྐྱོན་གཏོང་བར་བེད་སྤྱོད་བྱེད་སྲིད་པའི་༽ གནས་ཚུལ་སྤྲད་པའི་ཉེས་
མིང་འོག་ཟླ་དྲུག་བཙོན་འཇུག་གི་ཁྲིམས་ཆད་འཕོག་པ་རེད། ཁོང་གིས་འགྱོད་པ་
མེད་པའི་སྒོ་ནས་༼ང་རང་གིས་བྱེད་ཐུབ་པ་དེ་མ་གཏོགས་མི་འདུག་༽ ཅེས་
བརྗོད་པ་རེད།
༢༠༠༢ ནས་༢༠༠༨ བར་གྱི་ཨ་རིའི་མནར་གཅོད་ཆོག་པའི་སྐམ་ཐེར་གྱི་དུས་
ཚོད་དེའི་རིང་ལ། འགོག་རྒོལ་བ་མོ་ར་དང༌། སུཕཊི། ཌིཡཛ་བཅས་ནི་གྲངས་
ཉུང་གི་གྲས་སུ་ཡོད། འོན་ཀྱང་ཁོང་ཚོའི་ཁ་ཁུ་སིམ་པའི་གྱེན་རྒོལ་དེས་རྒྱ་ཆེ་
མང་ཚོགས་ཀྱིས་སྲིད་གཞུང་གིས་ཆོག་མཆན་ཡོད་པའི་མནར་གཅོད་ཀྱི་བྱ་བ་ངན་
པ་ལས་གཡོལ་བ་དང་། གོ་རྟོགས་སྐྱེ་རུ་འཇུག་པར་གལ་ཆེ་བའི་རྒྱུ་བྱས་ཡོད།
༼ཆ་ཤས་ཚང་མ་གཅིག་ཏུ་བསྡུ་སྐབས་ཆེས་སྐྱོ་བའི་གནས་ཚུལ་ཞིག་རེད།༽
ཅེས་མོ་རས་དེང་སང་གསུངས་ཀྱི་ཡོད། ༼ལས་སླ་བྱུས་བྱེད་པའི་ཆེད་དུ་ཁོང་
ཚོས་ང་ཚོའི་རིན་ཐང་རླུང་ལ་བསྐྱུར་རྒྱུའི་འདོད་པ་ཡོད་རེད། གལ་ཏེ་སྲིད་གཞུང་
དེ་ཁྲིམས་བཤིགས་མཁན་དུ་གྱུར་ན། དེས་ཁྲིམས་ལ་དམའ་འབེབས་བྱེད་པ་དང༌།
མི་ཚང་མ་རང་ཉིད་ཁྲིམས་སུ་བསྒྱུར་རྒྱུའི་གཡབ་མོ་བྱེད་ཀྱི་ཡོད།༽ ཅེས་ཌིཡཛ་
གྱིས་༡༩༢༨ ལོར་ཆེས་མཐོའི་ཁྲིམས་ཁང་གི་ཁྲིམས་དཔོན་ལུཝིཛ། བྷེ་རཎཌིས྄་
ཀྱི་གསུང་ལུང་འདྲེན་བྱས་པ་རེད།
ཨ་རིའི་བློ་མཐུན་ཚོ།
ཕྱི་ལོ་༡༩༤༢ ལོར་ཉེ་ཧོང་གིས་པརླ། ཧར་བྷར་དུ་འབར་རྫས་བསྐས་པའི་རྗེས་སུ།
ཨ་རིའི་ནང་དུ་ཉེ་ཧོང་གི་རིགས་རྒྱུད་ཡིན་པའི་མི་སྡེ་གྲངས་ཆིག་འབུམ་ཉིས་ཁྲི་
ཙམ་ཞིག་བཙན་པོའི་སྒོ་ནས་ཁོང་ཚོའི་ཁྱིམ་ནས་བཏོན་ཏེ་ཟུར་བཀག་བྱས་པ་རེད།
མང་པོ་ཞིག་གིས་ལུང་པར་བདེ་འཇགས་ཡོང་བར་ཐབས་ལམ་འདི་ག་རང་རེད་ཅེས་
བརྗོད་དེ་སྲིད་བྱུས་ལ་མོས་མཐུན་བྱས་པ་རེད། ཝཡོ་མིང་གི་སྤྱི་ཁྱབ་ཀྱིས་༼ཉེ་
ཧོང་པ་ཚོ་ཐང་ཤིང་སྡོང་པོ་རེ་རེའི་སྟེང་དཔྱང་དགོས་༽༽ ཞེས་འདོད་མོས་ཆེན་
པོའི་སྒོ་ནས་བཤད་པ་རེད། ཨཡི་ཌ་ཧོ་མངའ་སྡེའི་ཁྲིམས་རྩོད་པས་༼ང་ཚོས་
འདི་མི་རིགས་དཀར་པོའི་ལུང་པ་ཞིག་ཏུ་ཉར་འདོད་ཡོད།༽ ཅེས་བརྗོད་པ་རེད།
ཉེ་ཧོང་པ་དང་ཨ་རི་བ་ཚོ་ཕན་ཚུན་དགྲ་བོ་ལ་བལྟ་བའི་དུས་ཚོད་ཀྱི་ནང་དུ་སྲིད་དོན་
པ་གཅིག་གིས་ལམ་མི་འདྲ་བ་ཞིག་ཏུ་བསྐྱོད་དེ་རང་ཉིད་ཀྱི་མདུན་ལམ་མེད་པར་
བཟོས་པ་རེད།
ཁོ་ལོ་ར་ཌོའི་སྤྱི་ཁྱབ། རེལྔ། ཁཱར་ནི་འབྱུང་འགྱུར་གྱི་སྲིད་འཛིན་དུ་
ཡོང་རེ་བའི་སྲིད་དོན་གྱི་རྒྱུ་སྐར་ཞིག་རེད། ཨ་རིའི་ཉེ་ཧོང་པ་ཚོ་ལ་འདྲེ་ལྟར་བལྟ་
བའི་འགལ་ཟླ་བྱས་ཏེ་སྐད་ཆ་བཤད་པར་བརྟེན་མ་འོང་མདུན་ལམ་ཆ་ཚང་ཡལ་ཕྱིན་
པ་རེད། ཁཱར་གྱིས་༼ང་ཚོས་མི་ཞིག་གི་རང་གི་ལུང་པར་ཡོད་པའི་རྒྱལ་ཞེན་གྱི་
ཚད་གཞི་དེ་ཁོའི་པོ་པོའི་སྐྱེ་ཡུལ་ལ་བརྟེན་ནས་འཇལ་ཐུབ་ཀྱི་མ་རེད།༽ ཅེས་ཨུ་
ཚུགས་ཀྱིས་བཤད་པའི་རྗེས་སུ། ཁཱར་ལ་ཤིང་སྒོ་གཡོག་ཏེ་གོ་གནས་ལས་འབེབས་
རྒྱུའི་སྡིག་ར་བསྐུལ་བའི་སྐོར་ཨེ་ཌམ། ཤིརེ་གྷར་གྱི་ཁཱར་གྱི་རྣམ་ཐར་༼ལྟ་གྲུབ་
ལྡན་པའི་སྲིད་དོན་པ་༽ ཞེས་པའི་ནང་དུ་འགྲེལ་བརྗོད་བྱས་པ་ལྟར་རེད། ༡༩༤༢
ལོར་གྲོས་ཚོགས་གོང་མའི་འཐུས་མིའི་འོས་གཞིར་ལངས་པའི་རྗེས་སུ་མང་གཙོ་
ཚོགས་པའི་འོས་གཞི་འཐུས་མི་ལས་ཐོག་པ་ཞིག་ལས་ཤོར་བ་རེད། རྒྱུ་མཚན་
གཅིག་ནི་ཉེ་ཧོང་པ་རྣམས་ལ་མི་དགའ་བའི་སེམས་ཚོར་དེར་དགག་བྱ་སྐད་གསང་
མཐོ་བོར་བྱས་པའི་རྐྱེན་གྱིས་རེད། ཁོང་གིས་སྲིད་དོན་ནས་ཕྱིར་འཐེན་བྱས་ཏེ་
མཐར་༡༩༥༠ ལོར་སྐུ་གཤེགས་པ་རེད།
ཉེ་ཧོང་ནས་ཡིན་པའི་ཨ་རི་བ་རྣམས་ཟུར་བཀག་བྱས་པ་དེ་ནི། ཞེད་
སྣང་དང་ཕྱོགས་ལྷུང་ལ་གཞི་རྟེན་བྱས་པ་ལས། ངན་བྱུས་གཏོར་རྒོལ་གྱི་ཉེན་ཁ་
ཞིག་ཡོད་པའི་དཔང་རྟགས་ངོ་མ་མེད་པར་རྗེས་སུ་ངོས་ལེན་བྱས་པ་རེད། ༡༩༨༨
ལོར་བཅུ་ཕྲག་བཞིའི་རྗེས་སུ་སྲིད་འཛིན་རོ་ནལཌ། རེ་གྷན་གྱིས་ཉེ་ཧོང་པ་ཚོ་ཟུར་
བཀར་བྱས་པ་དེ་༼སྲིད་ཀྱི་མགོ་ཁྲིད་པའི་ནོར་འཁྲུལ་ཞིག་༽ ལ་རྩིས་ཏེ། གཞུང་
འབྲེལ་དགོངས་དག་ཞུ་བའི་ཁྲིམས་གཞིར་མཚན་རྟགས་སྐྱོན་པ་རེད།
༡༩༤༢ ལོར་ཌན་ཝར། པོས྄ཊ་ཡིས་༼གདོན་འདྲེ་སེར་པོ་འདི་ཚོ་ཁོ་
ལོ་ར་ཌོ་ལ་དགོས་པ་མི་འདུག་༽ ཅེས་ཨུ་ཚུགས་བྱས་པ་རེད། གསར་ཤོག་གིས་
ཟུར་བཀག་སྲིད་བྱུས་དེར་མངོན་གསལ་དོད་པོའི་རྒྱབ་སྐྱོར་བྱས་པ་དེས་ཁཱར་མི་
མངོན་པའི་གཡང་དུ་འབུད་རྒྱག་གཏོང་བར་རམ་འདེགས་བྱས་པ་རེད། ལོ་ལྔ་བཅུ་
ང་བདུན་གྱི་རྗེས་སུ་པོས྄ཊ་ཡི་བསམ་བློར་འགྱུར་བ་ཐེབས་ཏེ།། ཁཱར་ལ་རྒྱལ་ཁབ་
ནང་གི་ཁོ་ལོ་ར་ཌོའི་སྐྱེས་མཆོག་ཅེས་པའི་མཚན་ཕུལ་བ་རེད། གསར་ཤོག་དེས
༼ཁོང་གིས་ལངས་ཕྱོགས་ཞིག་བཞེས་པ་རེད། ཨ་རིའི་ཆེས་མུན་ནག་གི་དུས་
སྐབས་ཤིག་ལ་ཁོང་གིས་འགྲོ་བ་མིའི་རིགས་དང༌། དེའི་བཟང་པོའི་རང་གཤིས་
སྲུང་སྐྱོབ་བྱས་པ་དེས་ཁོང་གི་མདུན་ལམ་ཡང་ཤོར་དགོས་པ་བཟོས་པ་རེད།༽
ཅེས་དོ་སྣང་བྱས་ཡོད།
ཚང་མའི་དོན་དུ་གཅིག
ཧེ་ལན། སུཛ་མན་ནི་ལྷོ་ཨཕ་རི་ཀའི་མི་རིགས་དབྱེ་འབྱེད་ཀྱི་སྐབས་སུ་མི་ཚང་
དྲག་གྲས་ཞིག་གི་ནང་འཚར་ལོངས་བྱུང་བ་རེད། འོན་ཀྱང་མོས་མི་རིགས་ནག་པོ་
ཚོར་གཞི་རྩའི་ཐོབ་ཐང་ཀྱང་མི་སྤྲོད་པའི་དྲང་བདེན་མ་ཡིན་པའི་ལམ་ལུགས་དེར་མི་
དགའ་བ་བྱས་པ་རེད།
ཕྱི་ལོ་༡༩༥༣ ལོར་ཁོང་ལྷོ་ཨཕ་རི་ཀའི་གྲོས་ཚོགས་ཀྱི་ཕྱོགས་འགལ་
ཆིག་བསྒྲིལ་ཚོགས་པའི་ཚོགས་མིར་འོས་འདེམས་བྱུང་བ་རེད། ལོ་དྲུག་གི་རྗེས་
སུ་ཚོགས་པ་དེས། མི་རིགས་དབྱེ་འབྱེད་ལ་ཐད་ཀར་གདོང་ལེན་མ་བྱས་པའི་རྐྱེན་
གྱིས་འདོད་བློ་མ་ཁེངས་པར་བརྟེན། མི་རིགས་དབྱེ་འབྱེད་ཀྱི་རིགས་ཚང་མར་ངོ་
རྒོལ་བྱེད་པའི་ཡར་རྒྱས་ཚོགས་པ་བཙུགས་པ་རེད། ༡༩༦༡ ལོར་ཁོང་ནི་ཡར་
རྒྱས་ཚོགས་པའི་གྲོས་ཚོགས་འཐུས་མི་གཅིག་པོ་དེར་བདམས་ཐོན་བྱུང་བ་རེད།
དེས་ན་ཁོང་ནི་ད་ཆ་གྲོས་ཚོགས་ཞབས་སྐྱག་གི་སྟེང་དུ་དེ་སྔའི་ཆིག་བསྒྲིལ་ཚོགས་
པའི་ཚོགས་མི་ཚོ་དང་ཁ་བྲལ་བ་རེད། མི་རིགས་དབྱེ་འབྱེད་ཀྱི་སྲིད་བྱུས་ལ་རྒྱབ་
སྐོར་རམ། ཆག་ཡང་གཏོང་མཁན་གྱིས་མཐའ་བསྐོར་ཏེ་རང་ཉིད་ཁེར་རྐྱང་ལུས་
པའི་ཁོར་ཡུག་དེའི་ནང་དུ་མོས་འགྱུར་བ་ཅི་ཡང་གཏོང་མི་ཐུབ་པ་ལྟ་བུ་ཞིག་ཡོད།
དེ་ལྟར་ཡང་མོས་ཨུ་ཚུགས་མཐར་བསྐྱེལ་གྱིས་གཞུང་བརྡར་ཟད་དུ་བཏང་པ་རེད།
གྲོས་ཚོགས་ཀྱི་ནང་དུ་མོས་མི་རིགས་ནག་པོ་དང༌། དཀར་པོ། ཚོན་
མདོག་ཅན། རྒྱ་གར་བ་སོགས་རེ་རེར་ཐོབ་ཐང་དང༌། ཐོབ་ཐང་མ་ཡིན་པ་མི་འདྲ་
བ་ཡོད་པའི་ཁྱད་མཚར་བའི་ལྷོ་ཨཕ་རི་ཀའི་མི་རིགས་ངོས་འཛིན་ཆེད་བཟོས་པའི
མི་རིགས་སྡེ་ཚན་དབྱེ་བའི་ཁྲིམས་གཞིའི་ཚན་པ་དེའི་ཁུངས་ལུང་མེད་པའི་འགྲེལ་
བཤད་དེར་གསལ་ཁ་གཏོད་པ་རེད། མོས་ཁྲིམས་གཞི་དེའི་འོག་ཏུ་མི་རིགས་
ནག་པོ་ག་ཚོད་ཚོན་མདོག་ཅན་དུ་གྱུར་ཡོད་མེད་དང༌། ཚོན་མདོག་ཅན་ག་ཙམ་
མི་རིགས་དཀར་པོའི་ནང་དུ་སྐྱར་བསྒྲིལ་བྱས་ཡོད་མེད། མི་རིགས་དཀར་པོ་ག་
ཙམ་མི་རིགས་ནག་པོའི་ནང་དུ་ཟླ་བསྒྲིལ་བྱས་ཡོད་མེད། རྒྱ་གར་བ་ག་ཙམ་མི་
རིགས་གཞན་གྱི་ནང་དུ་ཟླ་བསྒྲིལ་བཏང་ཡོད་མེད་སོགས་ཀྱི་སྐོར་ལ་དྲི་བ་རྒྱུན་ཆད་
མེད་པར་བཏང་བ་རེད། མོའི་དྲི་བ་དེ་དག་གིས་ཁུངས་ལུང་མེད་པའི་ཁྲིམས་དང་།
མང་ཚོགས་ཀྱི་མི་ཚེའི་རྣམ་པ། དཔེར་ན། གང་དུ་སྡོད་ཆོག་གི་རེད། གང་དུ་
ལས་ཀ་བྱེད་ཆོག་གི་རེད། སུ་དང་གཉེན་སྒྲིག་བྱེད་ཆོག་དང་མི་ཆོག་བཅས་ཚང་
མར་ཤུགས་རྐྱེན་ཐེབས་པའི་འགྲོ་བ་མིའི་གོད་ཆག་དེ་ཕྱིར་མངོན་དུ་བཅུག་པ་རེད།
ཕྱི་ལོ་༡༩༦༠ ལོར་ཇོ་ཧན་ནེས་བྷརྒ་གི་ལྷོ་རུ་ཡོད་པའི་ཤཱརྻ་ཝིལ་གྱི་དོན་
རྐྱེན་དེས་ལོ་རྒྱུས་ལ་འགྱུར་བ་བཏང་བ་རེད། ཟླ་༣ ཚེས་༢༡ ཉིན་སུ་གང་དུ་སྡོད་
དང་ལས་ཀ་གང་དུ་བྱེད་ཐག་གཅོད་དང༌། ནང་མི་ཁ་གཏོར་བའི་ལག་འཁྱེར་གྱི་
ཁྲིམས་གཞི་རྩུབ་པོ་དེའི་ཐད་དུ་ཞི་བའི་ལམ་ནས་ངོ་རྒོལ་བྱེད་མཁན་མི་རིགས་ནག་
པོ་ཚོའི་ཐོག་ཏུ་ཉེན་རྟོག་པས་མེ་མདའ་བརྒྱབ་པ་རེད། མི་རྣམས་ཀྱིས་བྲོས་ཐབས་
བྱས་ཀྱང་མེ་མདའ་བརྒྱབ་རྒྱུ་མུ་མཐུད་པ་རེད། མི་གྲངས་དྲུག་ཅུ་རེ་དགུ་བསད་པ་
རེད།
ལྷོ་ཨཕ་རི་ཀའི་གཞུང་གིས་ཛ་དྲག་ཁྲིམས་གཞི་ཁྱབ་བསྒྲགས་བྱས་པ་
རེད། ཁྲིམས་གསར་པ་དེ་དག་གིས་ཁྲིམས་བཤེར་མེད་པའི་ཐོག་ནས་མི་རྣམས་
ཟུར་བཀག་ཆོག་པ་བཟོས་པ་རེད། ངོ་རྒོལ་བ་དང་རྒྱལ་ནང་གི་མི་རིགས་དབྱེ་
འབྱེད་ལ་ངོ་རྒོལ་བྱེད་པའི་གཟེངས་སུ་ཐོན་པའི་ལས་འགུལ་བ་ཕལ་ཆེ་བ་ཐེ་བའི་
མི་སྟོང་ཕྲག་བཅོ་བརྒྱད་ཁྲིམས་ཐོག་ནག་ཉེས་མེད་བཞིན་དུ་བཀག་ཉར་བྱས་པ་རེད།
གཞུང་འབྲེལ་གྱི་ཁྲིམས་མེད་ལུང་མེད་དེའི་ཐད་དུ་སྐྱོན་བརྗོད་བྱེད་མཁན་དེ་གྲོས་
ཚོགས་ནང་ནས་སུཛ་མན་གཅིག་པུ་བྱུང་བ་རེད། མོས་ཁྲིམས་ལུང་མེད་པའི་གནས་
བབ་དེས་ལྷོ་ཨཕ་རི་ཀ་དེ་༼གཅིག་སྡུད་རྒྱལ་ཁབ་ཀྱི་འདམ་རྫབ་ནང་དུ་དེ་བས་རྒྱང་
ཐག་རིང་བར་༽ འཁྲིད་ཀྱི་འདུག་ཅེས་བརྗོད་པ་རེད།
ཟུར་བཀག་ཁྲིམས་གཞིའི་ཐོག་ཏུ་གྲོས་ཚོགས་འཐུས་མི་རྣམས་ཀྱིས་འོས་
ཤོག་བླུགས་སྐབས། གྲོས་ཚོགས་ཀྱི་ཚོགས་གཙོས་༼ངས་དྲི་བ་གཏོང་གི་ཡིན།
རྒྱབ་སྐྱོར་གནང་མཁན་ཚོས་ཡིན་གསུངས་རོགས། དགག་བྱ་གནང་མཁན་ཚོས་
མིན་གསུངས་རོགས་༽ ཞེས་སྨྲས། སུཛ་མན་གཅིག་པུས་དགག་བྱ་ཡོད་པར་
གསུང་སྐད་སྐྱོན་སྐབས་ཚོགས་གཙོས་༼ཡིན་ཟེར་མཁན་ཚོར་ཐོབ་སོང་༽ ཞེས་
བསྒྲགས་པ་རེད།
སུཛ་མན་གྱིས་སྲིད་དོན་གྱི་ངོ་ཚ་དེ་ནན་བརྗོད་བྱེད་རྒྱུར་གྲོས་ཚོགས་ཀྱི་
འགྲོ་སྟངས་བེད་སྤྱོད་བཏང་བ་རེད། མོས་གྲོས་ཚོགས་ཀྱི་འཐུས་མི་ཡིན་པའི་
ཐོབ་ཐང་སྤྱད་དེ་འཐུས་མི་གཞན་ཚོ་ལ་ཡར་ལངས་ཏེ་ཁ་ནས་༼དབྱེ་འབྱེད་༽
ཅེས་སྒྲོག་བཞིན་དུ་རྐང་པས་འོས་ཤོག་འཕེན་དགོས་གསུངས་པ་རེད། འདིས་
ཕྱོགས་འགལ་བ་ཚོས་གྲོས་ཚོགས་ཀྱི་ཞལ་ལ་བརྒལ་ཏེ་གཞུང་འཛིན་མི་རིགས་
རིང་ལུགས་ཚོགས་པའི་འཐུས་མི་ཚོའི་མཉམ་དུ་ལངས་དགོས་ཀྱི་ཡོད་པ་དང༌།
བྱེད་བབ་དེས་ཁྲིམས་བཤེར་མེད་པར་བཀག་ཉར་ཆོག་པའི་ཁྲིམས་གཞིར་རྒྱབ་སྐྱོར་
གྱི་འོས་ཤོག་འཕེན་སྐབས་ཁོང་ཚོ་གང་དུ་ཡོད་པ་དེ་གསལ་པོ་བཟོས་པ་རེད། སུཛ་
མན་གྱིས་མིན་ཟེར་སའི་ཕྱོགས་དེར་རང་ཉིད་གཅིག་པུས་ཡང་ཡང་འཛུལ་བ་རེད།
མཐའ་མ་དེར་ལམ་ལུགས་ལ་འགྱུར་བ་བཏང་བ་རེད། འཐུས་མི་ཚོས་རང་
ཉིད་ཀྱི་རྐུབ་སྟེགས་སྟེང་ནས་ཡིན་དང་མིན་ཞེས་སྐད་འབོད་བྱེད་དུ་འཇུག་པ་ལས།
དེའི་ཚབ་ཏུ་༼དབྱེ་འབྱེད་༽ཅེས་བརྗོད་རྒྱུའི་འོས་བསྡུའི་གྲོས་གཞི་འདོན་པར་
འཐུས་མི་གཅིག་གིས་མི་འགྲིགས་པར་འཐུས་མི་བཞི་མ་མཐར་དགོས་པ་བཟོས་པ་
རེད། མགྱོགས་པོར་ཡར་རྒྱས་ཚོགས་པའི་ཚོགས་མི་བཞི་འོས་འདེམས་བྱུང་བས་
སུཛ་མན་ད་དུང་ཁ་བཀག་མ་ཐུབ་པ་རེད། ༼དབྱེ་འབྱེད་༽ཅེས་པའི་འབོད་སྒྲ་དང་
ངོ་ཚའི་གོམ་བགྲོད་དག་མུ་མཐུད་པ་རེད།
ཕྱོགས་གཞན་ནས་བཤད་ཀྱང་སུཛ་མན་གཅིག་པུ་གྲོས་ཚོགས་ཀྱི་འབོད་སྒྲ་
རེད། ༡༩༦༤ ནང་ནེལ་སོན། མཎཌ་ལ་དང་གཞན་རྣམས་ཚེ་བཙོན་དུ་ཁྲིམས་ཐག་
བཅད་དེ་བཙོན་འཇུག་བྱེད་ས་རོ་བྷན་གླིང་ཕྲན་དུ་གྲོས་ཚོགས་ཀྱི་འཐུས་མི་རྣམས་
བལྟ་བསྐོར་དུ་འགྲོ་ཆོག་གི་ཡོད། ཡིན་ན་ཡང་སུཛ་མན་ནི་གོ་སྐབས་དེའི་ཁེ་ཕན་
ལེན་མཁན་གྱི་གང་ཟག་གཅིག་པུ་དེ་བྱུང་བ་རེད།
མཎཌ་ལ་ཡིས་རང་རྣམ་ནང་དུ་༼ལྕམ་སུཛ་མན་མཆོག་རང་ཉིད་ཀྱི་ཕིཊ་
ལྔ་དང་ཨིན་ཅི་གཉིས་ཅན་གྱི་སྐུ་གཟུགས་དེ་བསྣམས་ཏེ་ང་ཚོའི་བར་འཁྱམ་གྱི་སྒོ་
ནས་འཛུལ་བྱུང༌། ང་ཚོའི་བར་འཁྱམ་དུ་ཞབས་བཅགས་ཏེ་བཙོན་པའི་ཁང་མིག་ཏུ་
ཞིབ་ལྟ་གནང་མཁན་གྱི་སྙིང་སྟོབས་ཅན་གྱི་བུད་མེད་འདི་མཐོང་སྐབས་ཡ་མཚར་བོ་
དང་ཞེ་དྲགས་དགའ་པོ་བྱུང༌། ཁོང་ནི་ང་ཚོའི་བཙོན་ཁང་དུ་ཞབས་བཅགས་མཁན་
གྱི་བུད་མེད་དང་པོ་དང་གཅིག་པུ་དེ་རེད།༽ ཅེས་ཕྱིས་སུ་གསུངས་ཡོད།
སུཛ་མན་ལ་དུས་རྒྱུན་དུ་སྲོག་ལ་ཉེན་ཁ་ཡོད་པའི་སྡིག་ར་འབྱོར་གྱི་ཡོད།
འོན་ཀྱང་ཁོང་ལ་སྡིག་ར་བསྐུལ་མཁན་ཚོ་ལ་ཡང་གཅིག་བྱས་ན་འགྱོད་པ་བྱུང་ཡོད་
ཀྱི་རེད། མཚན་ནག་ཕྱི་པོར་ཁོང་ལ་ཁ་པར་གཏོང་མཁན་ཚོ་ལ་ཡ་ལན་སྤྲོད་རྒྱུའི་
ཐབས་ལམ་གཅིག་མཚུངས་རེད། ཁོང་གིས་ཁ་པར་གྱི་ནང་དུ་དུས་རྟག་ཏུ་མཁོ་
བདེར་ཉར་བའི་ཐིར་གཏོང་གི་ཡོ་བྱེད་དེ་ནས་རྣ་མཆོག་ཚ་བའི་ཤུ་སྒྲ་ཞིག་བརྒྱབ་
ཀྱི་ཡོད། ཁོང་གིས་ཕར་ཕྱོགས་ཀྱི་སྣེ་མོ་ནས་འཁུན་སྒྲ་ཞིག་ཐོས་ཀྱི་ཡོད། ཁོང་
གིས་༼ངས་སྐད་གཅིག་པ་ཞིག་སྐབས་རེ་ཙམ་མ་གཏོགས་གོ་གི་མི་འདུག་༽
ཅེས་གསུངས།
ཁོང་གིས་རྗེས་སུ་བྷི་བྷི་སི་ལ་བརྗོད་པར་གཞིགས་ན་ཁོང་གི་བློ་འགྱོད་
གཅིག་པུ་དེ་ནི་༡༩༨༩ ལོར་སྲིད་དོན་ནས་བགྲེས་ཡོལ་བཞེས་པ་དེ་རེད། གང་ཡིན་
ཟེར་ན་དེ་ནས་ལོ་གཅིག་གིས་རྗེས་སུ་མི་རིགས་དབྱེ་འབྱེད་ཀྱི་སྲིད་བྱུས་དེ་འཐོར་
རྒྱུ་འགོ་བཙམས་པ་དང༌། ནེལ་སོན། མཎཌ་ལ་བཙོན་ནས་སློད་གྲོལ་ཐོབ་པ་རེད།
ཕྱི་ལོ་༡༩༩༠ ལོར་མོས་དུས་ཡུན་རིང་པོར་འཐབ་རྩོད་བྱས་པའི་ཁྲིམས་གཞི་དག་
རྩི་མེད་དུ་གཏོང་འགོ་ཚུགས་པ་རེད། མཎཌ་ལ་ཡིས་༼གཞན་དག་ལ་རང་དབང་
མེད་སྐབས་སྐྱེ་བོ་སུ་ལའང་རང་དབང་མི་ཐོབ་པའི་ཡིད་ཆེས་ནས་བླངས་པའི་སྟོབས་
ཤུགས་ཀྱི་བཟོད་བསྲན་ཅན་ཞིག་རེད།༽ ཅེས་མོའི་སྐོར་ལ་བརྗོད་ཡོད།
དགུང་ལོ་དགུ་བཅུ་གོ་གཅིག་ཐོག་༢༠༠༩ ལོའི་ལོ་གསར་གྱི་ཉིན་མོ་
སུཛ་མན་གྲོངས་པ་རེད། ཁོང་གིས་ཨ་རིའི་སྲིད་འཛིན་ཐོའུ་ཌོར། རུས་ཝེལ་ལུང་
འདྲེན་གནང་སྟེ་༼ངས་ང་རང་གིས་གང་ཐུབ་དང་། ང་རང་གང་དུ་ཡོད་པ། ང་རང་
ལ་གང་ཡོད་པ་རྣམས་བྱས་པ་ཡིན།༽ ཞེས་གསུངས།
རྩིས་རྒྱག་དང་འགན་ཁུར།
ཝར་ཇི་ནི་ཡའི་གཙུག་ལག་སློབ་གྲྭའི་ཁྲིམས་ཀྱི་སྡེ་ཚན་གྱི་སློམ་མ། རང་ལོ་ཉེར་
ལྔ་ལོན་པའི་ཀེ་ཊི། རེཌ་ཕོཌ་ཞེས་པ་ཕྱི་ལོ་༡༩༩༣ ལོར་ཐཡི་ལཎཌ་དང་འབར་
མའི་ས་མཚམས་སུ་འགྲོ་བ་མིའི་ཐོབ་ཐང་གི་སྐོར་ལ་ལས་ཞོར་སློབ་སྦྱོང་བྱེད་བཞིན་
ཡོད། མོ་དེ་གར་ཡོད་སྐབས་དྲག་པོའི་དབང་སྒྱུར་བྱས་པའི་འབར་མའི་ནང་ནས་
ཐཡི་ལཎཌ་དུ་གྲོང་གསེབ་པ་བྲོས་འགྲོ་གི་ཡོད་པའི་ལོ་རྒྱུས་མང་པོ་གོ་བ་རེད།
ཡུ་ནོ་ཁལ། ཞེས་པའི་ཁེ་ལི་ཕོར་ནི་ཡར་རྟེན་གཞི་བྱས་པའི་སྣུམ་གྱི་ཁེ་ཡོད་ཚོང་
ལས་དང་། དེའི་ཚོང་ཤག་དཔེར་ན། འབར་མའི་དྲག་དམག་སྲིད་གཞུང་དང༌།
ཊོ་ཊལ་ཞེས་པའི་ཕ་རན་སིའི་སྣུམ་གྱི་ཁེ་ཡོད་ཚོང་ལས་ཁང་བཅས་ཀྱི་ཆེད་དུ་བཟོ་
བཞིན་པའི་རླངས་རྫས་ཀྱི་སྦུབས་མདོང་འཐེན་ས་གཙང་མ་བཟོ་ཕྱིར་འབར་མའི་དྲག་
དམག་གིས་གྲོང་གསེབ་ཆ་ཚང་འཇིགས་སྐུལ་བྱས་ཏེ་མེད་པར་བཟོས་པ་རེད།
ས་གནས་ལས་འགུལ་བ་གཅིག་གིས་རེཌ་ཕོརཌ་ལ་ཁོ་རང་དང་གཞན་དག་
གིས་དྲག་གནོན་མནར་གཅོད་མྱངས་པའི་སྐོར་ལ་ཡུ་ནོ་ཁོལ་དང་ཨ་རིའི་གཞུང་ལ་
སྙན་ཞུ་ཇི་ལྟར་བྲིས་ཚུལ་བཤད་པ་རེད། ཁོང་ཚོར་ཡ་ལན་གང་ཡང་འབྱོར་མེད།
ཁོའི་སྤྱི་ཚོགས་དེ་གཏོར་སྐྱོན་ལས་སྐྱོབ་ཆེད་སྔོན་འགོག་གི་ཆེད་དུ་ཞི་བའི་རེ་འདུན་
ཞུས་པ་དེར་སྣང་མེད་བྱས་པར་བརྟེན། ཁོ་ལ་སྦུབས་མདོང་དེ་གཏོར་རྒྱུའི་ཁྲིམས་
མཐུན་གྱི་ཐོབ་ཐང་ཡོད་པ་རེད་དམ། ཞེས་གཞོན་ནུ་དེས་མོ་ལ་སྐད་ཆ་དྲིས་པ་རེད།
རེཌ་ཕོཌ་གྱིས་མོ་རང་ནི་ལོ་རིམ་གཉིས་པའི་སློབ་ཕྲུག་ཅིག་ཡིན་པས་ཐག་ཆོད་པ་
ཞིག་ཤེས་ཀྱི་མེད་ཀྱང་། མོའི་བསམ་པར་དེ་འདྲའི་ཐོབ་ཐང་ཕལ་ཆེར་ཡོད་པ་མ་རེད།
དེ་ཁྲིམས་འགལ་ཆགས་ཀྱི་རེད་ཅེས་ལན་བཏབ་པ་རེད། ༼གནས་ཚུལ་ཇི་ལྟར་
ཡང་དེ་བསམ་བློ་ཡག་པོ་ཞིག་མ་རེད་༽ ཅེས་གོང་གི་ཐོག་ཏུ་བསྣན་པ་རེད།
ཡིན་ན་ཡང་དྲི་བ་དེས་མོ་ལ་དཀའ་རྙོག་དེ་ཇི་ལྟར་འོས་འཚམས་ཀྱི་ལམ་
ནས་སེལ་དགོས་པའི་ཐོག་ཏུ་བསམ་བློ་བཏང་བཅུག་པ་རེད། སྐབས་དེ་དུས་སེལ་
ཐབས་མེད་པ་ལྟ་བུར་མཐོང་།
རེཌ་ཕོཌ་གྱིས་འབར་མའི་མང་གཙོ་དོན་གཉེར་བའི་ངོ་རྒོལ་ནང་ཆ་ཤས་
བླངས་པ་ལ་བརྟེན་ནས་༡༩༨༨ ནང་བཙོན་འཇུག་དང་མནར་གཅོད་འཕོག་པའི་ལས་
འགུལ་བའི་མིང་ལ་ཀ་སོ་ཝ་ཟེར་བ་དང་ཐུག་པ་རེད། འབར་མའི་དམག་སྒར་གྱི་
ཉེ་འགྲམ་དུ་གསང་བའི་ཐོག་ནས་ལས་ཀ་བྱེད་བཞིན་དུ་ཀ་སོ་ཝ་ཡིས་རེཌ་ཕོརཌ་ས་
མཚམས་བརྒལ་ཐབས་ལ་རོགས་པ་བྱེད་རྒྱུར་ཁས་བླངས་པ་རེད། ས་མཚམས་དེར་
འདར་ཚད་ཀྱི་ན་ཚ་འཕོག་ཀྱང༌། མོས་སྣུམ་གྱི་སྦུགས་མདོང་དང་འབྲེལ་བའི་རྩུབ་
སྤྱོད་ཀྱི་ཐོག་ལ་སྙན་ཐོ་ཞིག་འདོན་རྒྱུར་གནས་ཚུལ་མཁོ་སྒྲུབ་བྱས་པ་རེད།
རེཌ་ཕོཌ་གྱིས་སྐྱི་གཡའ་བའི་ཚུལ་མིན་བྱ་སྤྱོད་ཀྱི་ལོ་རྒྱུས་དག་ཡིག་ཐོག་
ཏུ་ཕབ་པ་རེད། དོན་གནད་གཅིག་གི་ནང་དུ་བུད་མེད་གཅིག་གི་ཕྲུ་གུ་མ་འབྱར་དེ་
མེ་ནང་དུ་གཡུགས་ཏེ་གསོན་པོར་མེར་བསྲེགས་བཏང་བ་རེད། རེཌ་ཕོཌ་གྱིས་
༼བཙན་ཤེད་ཀྱིས་ལས་ཀ་སྐུལ་བ་དང༌། བཙན་གཡེམ་བྱེད་པ། གསོད་བརྡུང་
བྱེད་པ་བཅས་ལ་འཇིགས་ཏེ་མེས་འཚིག་པའི་ཁྱིམ་དག་བོར་ནས་བྲོས་བཞིན་པའི་
སྐྱབས་བཅོལ་བ་དེ་ཚོས་ངའི་མིག་ལ་ཁར་ཐུག་བལྟས་ཏེ། ཐུགས་རྗེ་གཟིགས།
ཁྱེད་རང་རང་ཡུལ་དུ་སླེབས་སྐབས། ང་ཚོའི་རང་དབང་སྐྱོབ་པར་ཁྱེད་རང་གི་རང་
དབང་བེད་སྤྱོད་གཏོང་རོགས། ང་ཚོའི་ཐོབ་ཐང་སྲུང་སྐྱོབ་ཆེད་ཁྱེད་རང་གི་ཐོབ་ཐང་
བེད་སྤྱོད་གཏོང་རོགས།་ཞེས་ཟེར་གྱི་འདུག༽ ཅེས་ཕྱིས་སུ་དྲན་གསོ་བྱས་པ་རེད།
ཁྲིམས་ཀྱི་སློབ་གྲྭ་རུ་ཕྱིར་འཁོར་བའི་རྗེས་སུ་རེཌ་ཕོཌ་གྱིས་བསམ་པར་
ཚུལ་མིན་གྱི་བྱ་སྤྱོད་དེ་དག་ཡུ་ནི་ཁོལ་ལ་བརྟེན་ནས་བྱུང་བར་ཡིད་ཆེས་ཀྱིས་ཡུ་
ནི་ཁོལ་ལ་འགན་ལེན་དུ་འཇུག་རྒྱུའི་ཐབས་ལམ་ཞིག་བཙལ་བ་རེད། མོས་༡༧༨༩
ལོར་ཇོརྗ། ཝ་ཤིང་ཊོན་གྱིས་མཚན་རྟགས་བཀོད་པའི་གསལ་ཁ་ཆུང་བའི་ཁྲིམས་
གཞི། ཐོག་མར་མཚོ་ཐོག་གི་ཇག་པ་ཚོར་དམིགས་པ་ཞིག་གི་ཐོག་ཏུ་དམིགས་
བསལ་དོ་སྣང་བྱས་པ་རེད། བརྒྱ་ཕྲག་གཉིས་ཀྱི་རྗེས་སུ་རེཌ་ཕོཌ་གྱིས་རྒྱུན་རིང་
བཀོལ་སྤྱོད་མ་བྱས་པའི་ཨེ་ལན། ཊོཊ་གུན་གསབ་ཀྱི་ཁྲིམས་གཞི་དེ་ཕན་ནུས་ལྡན་
པ་ཞིག་ཡོང་རྒྱུའི་ཡིད་ཆེས་བྱས་པ་རེད། དེ་ནི་ཨ་རིའི་ཕྱི་ལོག་ཏུ་ཡོད་པའི་གང་
ཟག་སྒེར་གྱི་ཐོག་ལ་རྒྱལ་སྤྱིའི་ཁེ་ལས་ཁང་ཚོས་ནག་ཉེས་བསགས་པའི་ཐད་དུ་
ཁྲིམས་ཐག་གཅོད་རྒྱུའི་ཐོབ་ཐང་ཨ་རིའི་ཁྲིམས་ཁང་ལ་སྤྲོད་རྒྱུ་དེ་རེད།
རེཌ་ཕོཌ་གྱིས་གདམ་ཁ་དེ་དག་འཚོལ་ཞིབ་བྱེད་རྒྱུའི་ལས་གཞི་ཞིག་གི་
ཐོག་ཏུ་ལོ་གཅིག་ལས་ཀ་བྱས་པ་རེད། ལས་གཞི་དེ་ལ་མོ་ལ་སློབ་གྲྭའི་སློབ་སྦྱོང་
གི་གྲུབ་འབྲས་སུ་ཨང་དང་པོ་ཐོབ་པ་རེད། འོན་ཀྱང་མོས་སློབ་དཔོན་གྱིས་ཐག་རིང་
བའི་ལུང་པ་ཞིག་གི་ནང་དུ་བྱུང་བའི་ཚུལ་མིན་བྱ་སྤྱོད་ཀྱི་ཐད་ལ། རྒྱལ་སྤྱིའི་སྣུམ་
གྱི་ཁེ་ལས་ཁང་ཞིག་ལ་ཁྲིམས་གཏུགས་བྱས་ཏེ་གྲུབ་འབྲས་སོན་པའི་རེ་བ་བྱས་ན།
དངོས་ཡོད་འཇིག་རྟེན་གྱི་ནང་དུ་ཡོང་མི་སྲིད་པས་དེ་འདྲ་བསམ་ན་ཁྱེད་རང་བསླུས
པ་རེད་ཅེས་བཤད་པ་རེད། རེཌ་ཕོཌ་གྱིས་བཀའ་མོལ་དེའི་སྐོར་ལུང་འདྲེན་བྱས་དོན་
༼དེ་ནམ་ཡང་ཡོང་གི་མ་རེད། དེ་ནི་བསམ་བློ་ནོར་བ་ཞིག་རེད། ཁྱེད་རང་ལམ་
ལྷོངས་ཡོང་གི་མ་རེད།༽ ཅེས་ཕྱིས་སུ་འགྲེལ་བརྗོད་བྱས་པ་རེད།
རེཌ་ཕོཌ་གྱིས་ཡིད་ཆེས་ལྡན་པའི་དཔྱད་ཞིབ་དེར་ཁ་གཏད་བཅགས་པ་
རེད། ཕྱི་ལོ་༡༩༩༥ ལོར་མོ་དང༌། ཀ་སོ་ཝ་ཡིས་རྒྱལ་སྤྱིའི་ས་ཡི་ཐོབ་ཐང་ཟེར་
བའི་ཁེ་མེད་སྒྲིག་འཛུགས་ཤིག་བཙུགས་པ་རེད། མོ་རང་སློབ་ཕྲུག་ཡིན་སྐབས་
བྲིས་པའི་ལས་གཞིའི་རྩོད་པ་དང་པོ་དེ་བེད་སྤྱོད་ཀྱིས་འབར་མའི་གྲོང་གསེབ་པ་བཅོ་
ལྔའི་ཚབ་བྱས་ཏེ། སྔོན་ཆད་བྱུང་མྱོང་མེད་པའི་ཁྲིམས་ཀྱི་བྱེད་ལས་ཀྱི་ལམ་ནས་
ཞུ་སྦྱོར་བྱས་པས། ཨ་རིའི་མཉམ་འབྲེལ་ཁེ་ལས་ཁང་ཚོ་ཚག་གེ་ཚིག་གེ་བྱས་
དགོས་ཆགས་ནས་བལྟས་བསྡད་པ་རེད། དེ་ནས་༡༩༩༧ ལོར་གཙོ་གལ་ཆེ་བའི
ཐག་གཅོད་ཅིག་ལ། ལོས། ཨན་ཇེ་ལེས་ནང་གི་དབུས་ཀྱི་ཁྲིམས་ཁང་ཞིག་གིས་
མཉམ་འབྲེལ་ཁེ་ལས་ཁང་ཚོས་ཕྱིའི་རྒྱལ་ཁབ་ཀྱི་ནང་དུ་ཚུལ་མིན་བཀོལ་སྤྱོད་བྱས་
པའི་ཐད་དུ་ཨ་རིའི་ཁྲིམས་ཁང་དག་གི་ནང་དུ་ཁྲིམས་བཤེར་བྱས་ན་འཐུས་པའི་ཐག་
གཅོད་བྱས་པ་རེད།
དེ་མཚམས་སུ་ཞུ་སྦྱོར་དང་དེ་འགོག་ཐབས་ཀྱི་ཞུ་སྦྱོར་རིམ་པར་བྱུང་བ་
རེད། མཐའ་མ་དེར་ཁྲིམས་བཤེར་འགོ་འཛུགས་བྱ་རྒྱུར་ཟླ་ཤས་ལས་མེད་པའི་གོང་
དུ་ཕྱི་ལོ་༢༠༠༤ ཟླ་༡༢ ནང་དུ་ཡུ་ནི་ཁོལ་གྱིས་ཁྲིམས་ཁང་གི་ཕྱི་རོལ་དུ་ཐག་
གཅོད་བྱས་པ་རེད། དངུལ་འབོར་ཇི་སྤྲད་གསལ་བསྒྲགས་བྱས་མེད་ཀྱང་། གསར་
ལམ་ཁག་ཏུ་ཐོན་པ་ལྟར་ན་ཁེ་ལས་ཁང་དེས་གུན་གསབ་ཏུ་ཨ་སྒོར་ས་ཡ་འགའ་
ཤས་སྤྱད་ཚུལ་བཤད་ཡོད།
འབྲེལ་ཡོད་རྣམས་ལ་ནི་ལྟ་གྲུབ་དེ་དངུལ་ནང་བཞིན་གལ་ཆེན་པོ་རེད།
ཁྲིམས་དོན་རིག་པའི་སློབ་ཕྲུག་གཅིག་དང༌། མོའི་ལས་རོགས་ཚོས་འཛམ་གླིང་
གི་ཕྱོགས་གཞན་དུ་ཡོད་པའི་གྲོང་གསེབ་པ་ཚོས། དཀའ་སྡུག་མྱངས་པ་དེའི་རྐྱེན་
གྱིས་གོ་ལ་གཅིག་གྱུར་གྱི་ཁེ་ལས་ཁང་ཞིག་ལ་ཁ་གཏད་ནམ་ཡང་གཅོག་ཐུབ་ཀྱི་
མ་རེད་ཟེར་མཁན་ཚོ་ནོར་འཁྲུལ་ཡིན་པའི་ར་སྤྲོད་བྱས་པ་རེད། དཔེར་ན། བཙན་
ཤེད་འོག་ལས་ཀ་བྱེད་མྱོང་མཁན་གྱི་གྲས་ནས་གཅིག་གིས་༼ང་ལ་དངུལ་གལ་ཆེན་
པོ་མི་འདུག ཡུ་ནི་ཁོལ་གྱིས་གང་བྱས་པ་དེ་འཛམ་གླིང་གིས་ཤེས་སུ་འཇུག་རྒྱུ་དེ་
ངའི་འདོད་པ་ཡིན། ད་ཆ་ཁྱེད་ཚོས་ཤེས་ཀྱི་ཡོད།༽ ཅེས་བརྗོད་པ་རེད།
ཕྱི་ལོ་༡༩༩༦ ལོར་གཉེན་སྒྲིག་བྱས་པའི་རེཌ་ཕོཌ་དང༌། ཀ་སོ་ཝ་གཉིས་
ཀྱིས་རྒྱལ་སྤྱིའི་ཚོང་ལས་དང༌། འགྲོ་བ་མིའི་ཐོབ་ཐང་ཐོག་གི་ཚུལ་མིན་བཀོལ་སྤྱོད་
དབར་གྱི་འབྲེལ་བ་གསལ་སྟོ ན་བྱེད་ཆེད་རྒྱལ་སྤྱིའི་ས་ཡི་ཐོབ་ཐང་སྒྲིག་འཛུགས་
དེའི་ནང་དུ་མུ་མཐུད་ལས་ཀ་བྱེད་བཞིན་པ་རེད། ཨིན་ཌོ་ནི་ཤི་ཡ་དང་། ནཡི་
ཇེ་རི་ཡ། སོགས་འཛམ་གླིང་ནང་གི་ཁེ་ཡོད་ཚོང་ལས་ཁང་ཚང་མས་སྔ་མོ་ལྟར་མ་
ཡིན་པར་འགྲོ་བ་མིའི་ཐོབ་ཐང་གི་འགན་ཁུར་གྱི་སྐོར་ལ་བསམ་བློ་གཏོང་དགོས་པ་
བཟོས་པ་རེད།
འབར་རྫས་ཀྱི་ནུས་པ།
དེང་སང་གི་ལྟ་སྟངས་ནས་བཤད་ན། ས་འོག་འབར་རྫས་ཀྱི་བེད་སྤྱོད་དེ་འཛམ་གླིང་
ཡོངས་སུ་བཀག་འགོག་བྱེད་དགོས་པ་འདྲ་ཞིག་མཐོང་གི་ཡོད། གནོད་སྐྱོན་འཕོག་
མི་ཤུགས་ཆེ་བ་ནི་དམག་མི་ཚོ་མིན་པར་ཡུལ་མི་དཀྱུས་མ་རྣམས་དམག་ཐག་ཆོད་
ནས་ལོ་མང་ཕྱིན་པའི་རྗེས་སུ་རྨས་པ་དང་ཤི་བ་ཡོང་གི་ཡོད། སྲོག་ཉེན་ཅན་གྱི་
བྱེད་ལས་དག་གི་ནང་དུ་གོམ་པ་བརྒྱབ་པ་དང༌། རྩེད་མོ་རྩེ་བ། ལྕགས་རྟ་གཏོང་བ།
ས་ཞིང་རྨོ་བ་སོགས་ཡིན། ས་འོག་འབར་རྫས་ཡོད་པ་དེ་ག་རང་འགྲོ་བ་མི་ལ་ཚུར་
རྒོལ་ལྟ་བུར་མངོན་གྱི་ཡོད། ཡིན་ན་ཡང་ལས་འགུལ་བ་ཚོས་ཆིག་སྟོང་དགུ་བརྒྱ་
དགུ་བཅུའི་ནང་དུ་ས་འོག་འབར་རྫས་དེ་རྒྱལ་སྤྱིའི་ནང་དུ་བཀག་འགོག་དགོས་པའི་
དྲིལ་བསྒྲགས་བྱེད་སྐབས། ཁོང་ཚོ་རྨི་ལམ་ཙམ་གཏོང་མཁན་གྱི་གྲས་སུ་བཞག་སྟེ་
དོ་སྣང་མ་བྱས་པ་རེད། ཕྱི་ལོ་༢༠༠༨ ལོར་ལས་འགུལ་བ་ཇོ་ཌི། ཝིལི་ཡིམས྄་
དང་། སིཊེ་ཕེན། གྷུས། མེརི། ཝེར་ཧེམ། བཅས་ཀྱི་དཔར་བསྐྲུན་བྱས་པའི་སྙན་
ཐོ་༼ས་འོག་འབར་རྫས་འགོག་པ་༽ ཞེས་པ་ལྟར་ན་༼འགོ་ནས་མཇུག་བར་དུ་
འཁོད་མི་སྙོམས་པའི་ཆ་ནི་ཞེ་དྲགས་རིང་པོ་རེད། བར་ཆད་ནི་ཤུགས་ཆེན་པོ་རེད།
བརྒྱུད་རིམ་ནི་སྙི་མོ་རེད། གྲུབ་དོན་ནི་ཆེས་ངེས་མེད་རེད།༽ཅེས་འཁོད་ཡོད།
འཛམ་གླིང་ཁྱོན་ཡོངས་ཀྱི་སྲིད་དོན་པ་ཚང་མས་བཀག་འགོག་གི་གྲོས་
འཆར་དེ་ལག་ལེན་དུ་བསྟར་མི་ཐུབ་པ་ཞིག་རེད་ཅེས་བརྗོད་པ་རེད། ཨོས་ཊེ་ལི་
ཡའི་ཕྱི་སྲིད་བློན་ཆེན། གྷ་རེཐ། ཨེ་ཝནས྄་གྱིས་༼ས་འོག་འབར་རྫས་འགོག་པ་
ཞེས་པའི་ནང་ལུང་འདྲེན་བྱས་དོན་༽ རྒྱལ་ཁབ་ཀྱི་གྲོས་ཚོགས་གོང་མར་༡༩༩༥
ཟླ་༦ པའི་ནང་བརྫོད་དོན་ལ་ས་འོག་འབར་རྫས་འགོག་རྒྱུའི་བསམ་ཚུལ་དེ་ནི་༼རེ་
བ་ཟད་པའི་སྒོ་ནས་རྫོགས་ལྡན་གླིང་ཞིག་སྒྲུབ་འདོད་༽ ཅིག་རེད། ང་ཚོ་གཞན་
དག་སྡོ ོད་སའི་འཛམ་གླིང་ངོ་མ་འདིའི་ནང་དུ་དེ་ལྟར་ནམ་ཡང་ཡོང་གི་མ་རེད།
དམག་འཐབ་ཀྱི་དངོས་ཡོད་གནས་ཚུལ་ལ་རྩོད་པ་བརྒྱབ་རྒྱུ་དེ་མི་སྲིད་པ་རེད།
ཅེས་སྤུས།
གཞན་དག་ཚོས་མོས་མཐུན་མ་བྱས་པ་རེད། ཀམ་བྷོ་ཌི་ཡའི་ནང་གཅིག་
པོར་ལས་འགུལ་བ་ཚོས་བཀག་འགོག་གི་ཆེད་དུ་ས་རྟགས་༣༠༠,༠༠༠ ལས་མང་
བ་བསྡུས་པ་རེད། ས་འོག་འབར་རྫས་འགོག་པའི་རྒྱལ་སྤྱིའི་ལས་འགུལ་གྱིས་རྒྱལ་
ཁབ་དྲུག་བཅུའི་ནང་ནས་གཞུང་འབྲེལ་མ་ཡིན་པའི་ཚོགས་པ་༡,༢༠༠ ལྷག་མཉམ་
དུ་བསྡུ་ཐུབ་པ་རེད། སྐྱར་དུ་ལྷམ་གོག་ནམ་ཡང་གྱོན་མི་ཐུབ་མཁན་གྱི་ཡུལ་མི་
གྲངས་ལས་འདས་པ་ཞིག་གི་དྲན་གསོའི་ཆེད་དུ་ལྷམ་གོག་ཊན་དྲུག་ཨོས་ཏྲི་ཡར་
ཚོགས་པའི་གཞུང་གི་སྐུ་ཚབ་ཚོར་བསྐུར་བ་རེད། ཨི་ཊ་ལིའི་ནང་དུ་ས་འོག་འབར་
རྫས་འབོར་ཆེན་བཟོ་སའི་བཟོ་གྲྭའི་ལས་མི་ཚོས་བཀག་འགོག་ལ་རྒྱབ་སྐྱོར་བྱས་པ་
རེད། ཇི་ནི་ཝར་ཕྱི་འབྲེལ་ཐབས་བྱུས་ཀྱི་ཚོགས་འདུར་ཞུགས་པའི་སྐུ་ཚབ་ཚོས།
སྐར་མ་ཉི་ཤུ་རེའི་ནང་དུ་གནོད་འཚེ་འཕོག་མི་གསར་པ་རེ་ཡོང་བའི་རྐྱེན་འདས་
པའི་གྲངས་འབོར་གྱི་འཕར་ཆ་དངོས་སུ་སྟོན་པའི་ཆུ་ཚོད་གཅིག་དང་གདོང་ཐུག་
བརྒྱབ་དགོས་བྱུང་བ་རེད།
ག་ལེར་རྐྱེན་འདས་སུ་སོང་བའི་གྲངས་འབོར་མུ་མཐུད་འཕར་བ་དང་རྒྱལ་
འབྲེལ་ཐབས་བྱུས་ཀྱི་འགུལ་ཤུགས་ཆེ་རུ་ཕྱིན། ཁེ་ན་ཌའི་ཕྱི་སྲིད་བློན་ཆེན་ལོ་
ཡིཌ། ཨེཀས྄་ཝོརཐི་ཡིས་ས་འོག་འབར་རྫས་འགོག་རྒྱུའི་གྲོས་འཆར་ཐོག་བགྲོ་
གླེང་ཆེད་༡༩༩༦ ལོར་ཨོ་ཊ་ཝར་སྲིད་གཞུང་ཁག་གི་ཚོགས་འདུ་ཞིག་གི་སྟེང་།
ལོ་རྗེས་མ་དེར་ཁེ་ན་ཌས་གྲོས་ཆོད་ལ་ས་རྟགས་འགོད་པའི་ཚོགས་འདུ་ཞིག་
གི་སྣེ་མགྲོན་ཞུ་རྒྱུའི་གསལ་བསྒྲགས་བྱས་ཏེ་གནོན་ཤུགས་ཆེ་རུ་བཏང་བ་རེད།
ལས་འགུལ་བ་ཚོས་དགའ་བསུ་ཞུས་པ་རེད། སྐུ་ཚབ་མང་ཆེ་བས་ད་ཆ་དེའི་ཐོག་
འགུལ་སྐྱོད་མི་གཏོང་བའི་ཁ་གཡར་ས་མེད་ཙང་དགའ་བསུ་མ་ཞུས་པ་རེད།
ཕྱི་ལོ་༡༩༩༧ ཟླ་༩ ནང་ཨོས་ལོ་རུ་ས་འོག་འབར་རྫས་འགོག་རྒྱུའི་གྲོས་
ཆོད་ལ་མོས་མཐུན་བྱས། ཕྱི་ཟླ་བཅུ་པའི་ནང་དུ་ས་འོག་འབར་རྫས་འགོག་པའི་རྒྱལ་
སྤྱིའི་ལས་འགུལ་དང༌། དེའི་འབྲེལ་མཐུད་པ་ཇོ་ཌི། ཝིལི་ཡེམས྄། ལ་ནོ་བེལ་ཞི་
བདེའི་གཟེངས་རྟགས་ཐོབ་པ་རེད།
ཟླ་བ་གཉིས་ཀྱི་རྗེས་སུ་ལོ་སྔོན་མ་དེར་ཨེཀས྄་ཝོརཐིས་ཁས་ལེན་བྱས་པ་
བཞིན་ཁེ་ན་ཌའི་ནང་དུ་ས་འོག་འབར་རྫས་ཀྱི་གྲོས་ཆོད་ལ་ས་རྟགས་བཀོད་པ་རེད།
༡༩༩༧ ཟླ་༡༢ ཚེས་༣ ཉིན་ཨོ་ཊ་ཝའི་ནང་གྲོས་ཆོད་ལ་ས་རྟགས་འགོད་མཁན་
རྒྱལ་ཁབ་༡༢༠ བྱུང་བའི་གྲས་སུ་ཀམ་བྷོ་ཌི་ཡ་དང་ཨོས་ཊི་ལི་ཡ་ཡོད་པ་རེད། ཁེ་
ན་ཌའི་སྲིད་བློན་ཇིན། ཀྲིས་ཊིན་གྱིས་ས་རྟགས་འགོད་པའི་བྱ་བ་དེ་༼མི་ཚེའི་ནང་
གི་བཟང་པོའི་ཆའི་ནུས་པའི་རྒྱལ་ཁ་ཞིག་༽ ལ་འགྲེལ་བརྗོད་བྱས་པ་རེད།
དེབ་འདི་འབྲི་བའི་སྐབས་སུ་གྲོས་ཆོད་དེར་མོས་མཐུན་བྱེད་མཁན་རྒྱལ་
ཁབ་༡༥༦ བྱུང་བ་རེད། ༼དེ་མཚུངས་གལ་གནད་ཆེ་བ་ཞིག་ལ། དེའི་སྐབས་
སུ་འདི་དང་ཕྱོགས་འདྲ་བའི་རྒྱལ་སྤྱིའི་གཞུང་འབྲེལ་མ་ཡིན་པའི་སྒྲིག་འཛུགས་ཀྱི་
མནའ་འབྲེལ་ཞིག་གིས། ལོ་འགའ་ཤས་ཀྱི་སྔོན་དུ་བསམ་ཡུལ་དུ་འཁོར་མི་སྲིད་པ་
ཞིག་ལ། སྲོག་ལ་ཉེན་ཁ་ཡོད་པའི་ཁ་ཐོར་འབར་རྫས་འགོག་པའི་གྲོས་ཆོད་ཅིག་ལ་
ལམ་ལྷོངས་ལྡན་པའི་ཨུ་ཚུགས་བརྒྱབ་པ་རེད།༽ ས་འོག་འབར་རྫས་འགོག་པའི་
གྲོས་ཆོད་ལ་ད་ལྟའང་ས་རྟགས་མི་རྒྱག་མཁན་གྱི་གྲས་སུ་རྒྱ་ནག་དང་། ཨི་རཱན།
བྱང་ཀོ་རི་ཡ། ཨུ་རུ་སུ། ཨ་རི་བཅས་ཀྱི་སྲིད་གཞུང་རྣམས་ཡོད།། །།

༡༢ གྱང་རྩིགས་ལུག་ཡོང་བའི་སྐབས།

གལ་ཆེ་ཤོས་ཀྱི་དུས་ཡུན་ནམ། རྒྱལ་ཁབ་ཀྱི་ལས་སྐལ་ཐག་གཅོད་བྱེད་པའི་སྐད་
ཅིག་མའམ། རྒྱལ་པོ་ཤཱ་དང་གསར་བརྗེ་དེ་ནི་ཉེན་རྟོག་པ་གཅིག་གིས་རང་ཉིད་ཀྱི་
བྱ་ར་བྱེད་ས་ནས་མི་ཚོགས་ཀྱི་མཐའ་རུ་ཡོད་པའི་མི་ཞིག་གི་སར་ཕྱིན་ཏེ། ངག་
སྐད་མཐོ་རུ་བཏང་སྟེ་མི་དེར་ནང་དུ་ལོག་ཅེས་བཀའ་བཏང་བ་དེ་ནི་དུས་ཡུན་ནམ།
སྐད་ཅིག་མ་ཞིག་རེད།
དེར་ཁ་ཁུ་སིམ་མེར་གནས་པའི་དུས་ཡུན་ཅིག་བྱུང་། ཉེན་རྟོག་པ་དེ་དང་མི་ཚོགས་
ཀྱི་མཐའ་རུ་ཡོད་པའི་མི་དེ་གཉིས་ཀྱིས་གནས་ཚུལ་གང་བྱུང་ཡོད་པ་དང་པོ་ཉིད་
ནས་ཤེས་ཀྱི་ཡོད་མེད་ང་ཚོས་མི་ཤེས། མི་དེས་ཞེད་སྣང་བྱེད་རྒྱུ་མཚམས་བཞག་པ་
རེད་ལ། དེ་ནི་གསར་བརྗེའི་འགོ་འཛུགས་རྣལ་མ་དེ་རེད།
དམག་སྤྱི་ཚོ་ངོ་སྲུང་བའི་ཆེད་དུ་རྒྱལ་པོ་ཤཱ་ཡིས་ཨིས་ཕ་ཧན་གྱི་གནས་སྡོད་པའི་
ཐོག་ཏུ་མེ་མདའ་བརྒྱབ་རྒྱུའི་བཀའ་བཏང་བ་རེད། མི་སྡེ་ཚོས་ཁོང་ཁྲོ་དང་སྡང་
སེམས་མངོན་པའི་སྒོ་ནས་ཡ་ལན་འཇལ་པ་རེད། ཁོས་མི་སྡེ་ཚོའི་ངོ་སྲུང་འདོད་
ཡོད་པས་སེ་ཝག་༼གསང་བའི་ཉེན་རྟོག་པ་༽ གི་མགོ་གཙོ་དེ་གནས་དབྱུངས་
བཏང་པ་རེད། སེ་ཝག་ཧང་སངས་པ་རེད། སེ་ཝག་གི་ངོ་སྲུང་བའི་ཆེད་དུ་རྒྱལ་པོ་
ཤཱ་ཡིས་ཁོང་ཚོས་སུ་འདོད་འདོད་འཛིན་བཟུང་བྱེད་དུ་བཅུག་པ་རེད། དེས་ན་མགོ་
མཇུག་བརྗེ་བ་དང༌། ལམ་བསྐོར་ཏེ་འགྲོ་བ། ལམ་སྐྱོག་ཏུ་འཕྱན་པ། གྱེན་ཐུར་
དུ་འགྲོ་བ་བཅས་གོམ་སྟབས་རེ་རེ་བྱས་ཏེ་བྲག་གཡང་གི་ངོས་སུ་ཉེ་རུ་ཕྱིན་པ་རེད།
རི་ཛཌ། ཀ་པུ་སིན་ཀིའི་ཤཱ་རྣམས་ཀྱི་ཤཱ་ཞེས་པའི་༡༩༧༩ ལོའི་ཨི་རཱན་གྱི་གསར་བརྗེའི་སྐོར།
གཅིག་གིས་མི་ཚོགས་ཀྱི་དཀྱིལ་ནས་མཆེད་དེ་༼༼རྒྱལ་པོ་དམར་ཧྲེང་
རེད།༽ ཅེས་སྐད་བརྒྱབ་པ་དང་ཚང་མ་མི་འདྲ་བ་ཞིག་མངོན་གྱི་རེད།
རི་ཛཌ། ཀ་པུ་སིན་ཀིའི་ཤཱ་རྣམས་ཀྱི་ཤཱ་ཞེས་པའི་༡༩༧༩ ལོའི་ཨི་རཱན་གྱི་གསར་བརྗེའི་སྐོར།
གཙིག་གིས་མི་ཚོགས་ཀྱི་དཀྱིལ་ནས་མཆེད་དེ་༼རྒྱཀ་པོ་དམར་ཧྲེང་
རེད།༽ ཅེས་སྐད་བརྒྱབ་པ་དང་ཚང་མ་མི་འདྲ་བ་ཞིག་མངོན་གྱི་རེད།
ལྦཁ་ལ་ལྦ། ཧ་ལྦེལ་གྱིས་༡༩༧༨ ནང་གི་སྟོབས་ཤུགས་ཤྲལ་བ་ཚོའི་སྟོབས་
ཤགས་ཞེས་པའི་ནང་བརྗོད།
སྟོབས་ཤུགས་ཀྱི་དྲི་བ།
འབྱུང་སྲིད་པ་དེ་དུས་འདས་པར་འཇོག་རྒྱུའི་ང་ཚོའི་རང་བཞིན་གྱི་བློ་ཁ་
ཕྱོགས་སྟངས་དེས། གཡོ་འགུལ་བྲལ་བ་རེད་སྙམ་པའི་དངོས་པོའི་བང་
རིམ་དེར་རྩི་འཇོག་མི་བྱེད་པ་དང༌། ཐོག་མར་མཐོང་སྐབས་ཡོང་མི་སྲིད་
པའམ། ཡོང་མི་ཐུབ་པའི་བྱ་བ་དག་གྲུབ་པར་བྱེད་པའི་རང་རེའི་དུས་མཉམ་
པ་ཚོའི་བྱེད་ལས་ལ་ཡང་ཡང་སྣང་ཆུང་བྱེད་པའི་ཕྱོགས་སུ་འཁྲིད་ཀྱི་ཡོད།
སེས་ལལྦ། མི་ལོཛ། ༡༩༨༧
ཕྱི་ལོ་༡༩༨༩ ལོའི་དཔྱིད་ཀ་དེར་ཧང་གྷེ་རིའི་དམར་པོའི་སྲིད་གཞུང་
དེས་གུ་ཡང་གསར་པའི་ཆ་འཇོག་དེ་ར་སྤྲོད་བྱེད་འདོད་བྱུང་བས་པར་རྒྱག་གི་གོ་
སྐབས་ཞིག་གོ་སྒྲིག་བྱས་པ་རེད། ཕྱི་ཟླ་༥ ཚེས་༢ ཉིན་དཔོན་རིགས་ཚོས་
ཧང་གྷེ་རི་དང་ནུབ་ཕྱོགས་པའི་བར་ལ་ཡོད་པའི་ས་མཚམས་ར་བའི་ཆ་ཤས་ཞིག་
བཤིགས་རྒྱུ་ལ་བལྟ་བའི་ཆེད་དུ་གསར་འགོད་པ་སྐད་བཏང་པ་རེད། དེས་ན་སྔོན་གྱི་
བཅུ་ཕྲག་བཞིའི་རིང་ལ་ཡོ་རོབ་དུམ་བུར་གཏོང་བའི་ལྕགས་ཀྱི་ཕྲ་ཡོལ་དེར་མཚོན་
རྟགས་དང༌། ཚིག་དོན་གྱི་ཆ་ནས་ཨི་ཁུངས་ཞིག་བརྟོལ་བ་རེད། ཁྱིམ་མཚེས་
མཁྲེགས་བཟུང་ཅན་གྱི་དམར་པོའི་རྒྱལ་ཁབ་ཁག་དང་། དམིགས་བསལ་ཤར་འཇར་
མ་ནི་ཁོང་ཁྲོ་ལངས་པ་རེད། འོན་ཀྱང་གང་ཡང་བྱེད་ཐུབ་མེད།
དྲག་གནོན་ཅན་གྱི་ཤར་འཇར་མན་རྒྱལ་ཁབ་ཀྱི་ཡུལ་མི་ཚོ་ཤར་ཡོ་རོབ་
ཀྱི་དམར་པོའི་རྒྱལ་ཁབ་གཞན་ལ་འགྲུལ་སྐྱོད་བྱེད་ཆོག་གི་ཡོད། དེ་ལས་ལྡོག་
སྟེ་ནུབ་ཕྱོགས་སུ་འགྲུལ་སྐྱོད་བྱེད་རྒྱུ་ནི་བསམ་ཡུལ་ལས་འདས་པ་རེད། མཇུག་
མའི་ཟླ་བ་དེ་དག་གི་ནང་དུ་ཧང་གྷེ་རི་དང་ཨོས་ཏྲི་ཡ་གཉིས་དབར་གྱི་ད་ཆ་གུ་ཡང་
ཆགས་པའི་ས་མཚམས་དེ་བརྒྱུད་དེ་ཤར་འཇར་མན་གྱི་ཡུལ་མི་ཁྲི་ཕྲག་མང་པོས་ཧང་
གྷེ་རི་ནང་གི་དབྱར་ཁའི་གུང་གསེང་གྱི་ཁེ་ཕན་བླངས་ཏེ་གསང་བྲོས་བྱས་པ་རེད།
དེས་ན་དེ་བར་དུ་ཤི་བའི་སྲོག་ལ་ཐུག་ཀྱང་བཀག་འགོག་བྱེད་མཁན་གྱི་སྲིད་སྐྱོང་
ལམ་ལུགས་དེ་ནས་ཐར་བ་རེད།
ཧང་གྷེ་རི་ནས་ཡིན་པའི་སྡེ་ཚན་གཅིག་གིས། ཤར་བྷར་ལིན་གྱི་དབང་
འཛིན་པ་ཚོས་བརྙས་བཅོས་ཅན་གྱི་སྐད་སྒྲ་དེ་དག་སྣང་མེད་བྱས་ཏེ། ༡༩༨༩ ཟླ་༨
ཚེས་༡༩ ཉིན། མི་གྲངས་༢༠,༠༠༠ ཀྱིས་ཆ་ཤས་བླངས་པའི་མང་ཚོགས་ཀྱི་སྤྲོ་
སྐྱིད་ཅིག་ཨོས་ཏྲི་ཡའི་ས་མཚམས་སུ་གོ་སྒྲིག་ཀྱང་བྱས་པ་རེད། ཤར་འཇར་མན་
གྱི་མི་སྡེ་ཚོས་སྤྲོ་སྐྱིད་གཏོང་བར་ཡོང་སྟེ། ཉིན་གུང་ཁ་ལག་བཟའ་ཟིན་པ་དང་
ནུབ་ཕྱོགས་སུ་བྲོས་པ་རེད། བདུན་ཕྲག་དེ་དག་གི་རིང་ལ་ཤར་འཇར་མན་གྱི་ཡུལ་
མི་ཡག་ཤོས་དང༌། རྣམ་རིག་བཀྲ་ཤོས་འབུམ་ཕྲག་རྒྱལ་ཁབ་ནས་ཕྱིར་ཐོན་ཏེ།
ནུབ་ཕྱོགས་སུ་ཕྱིན་ཀྱང༌། ཤར་འཇར་མན་ནང་གི་དམར་པོའི་མགོ་ཁྲིད་ཚོར་གང་
ཡང་བྱེད་རྒྱུ་མ་རྙེད་པ་རེད།
ཧང་གྷེ་རི་བརྒྱུད་དེ་ཤར་འཇར་མན་གྱི་སྡེབ་ཐོན་དེ་འཁྲུག་ཆ་དོད་པོ་བྱུང༌།
དེ་དང་དུས་མཚུངས་སུ་ཤར་འཇར་མན་གྱི་སྲིད་སྐྱོང་ལམ་ལུགས་དེར་དཀའ་ངལ་དེ་
བས་ཆེ་བ་ཞིག་ལ། རྒྱལ་ནང་དུ་མི་ཚོགས་ཤུགས་ཆེས་སྲང་ལམ་དུ་ཐོན་ནས་༼ང་
ཚོ་འདིར་སྡོད་ཀྱི་ཡིན་༽ ཞེས་སྐད་འབོད་བྱས་པ་རེད། དེ་ནི་ལ་ཞེན་སྟོན་པའི་
བསྒྲགས་གཏམ་ཞིག་མིན། དེའི་གོ་དོན་ནི། ༼ང་ཚོ་འདིར་སྡོད་ཀྱི་ཡིན། གང
གིས་ཅེས་ན་ང་ཚོའི་རྒྱལ་ཁབ་ནང་གི་གནས་ཚུལ་ཡོད་དོ་ཅོག་ལ་འགྱུར་བ་ངེསས་
པར་གཏོང་དགོས་པ་དེ་ང་ཚོས་སེམས་ཐག་བཅད་པ་ཡིན།༽ ཞེས་པའི་དོན་རེད།
ས་མཚམས་བརྒལ་ཏེ་བྲོས་འགྲོ་མཁན་ཚོས་དཔལ་འབྱོར་དང་སྲིད་དོན་གཉིས་ཀའི་
དཀའ་ངལ་བཟོ་བའི་གནོན་ཤུགས་གཞན་ཞིག་གི་རྒྱུ་བྱས་པ་རེད། འོན་ཀྱང་གཞིས་
སུ་སྡོད་རྒྱུའི་ཐག་གཅོད་བྱེད་མཁན་མང་པོས་དེ་ལྟར་བྱེད་དགོས་དོན་ནི། ཁོང་ཚོས་
རང་གི་ལུང་པ་དེར་དགོས་ངེས་ཀྱི་འགྱུར་བ་བཏང་སྟེ་སྡོད་འོས་པ་ཞིག་བཟོ་རྒྱུའི་
བློ་ཐག་བཅད་ཡོད།
ཡོང་ངེས་པ་ཞིག་ལ་སྲིད་གཞུང་གི་བསམ་པར་རང་ལ་ད་ལྟའང་རྒྱལ་ཁ་
སྟེར་བའི་འཚེ་བའི་ཏ་སེ་དེ་ཡོད་སྙམ་ཡང་དབང་འཛིན་པ་ཚོར་སེམས་ཁྲལ་ཆེན་པོ་
བྱུང་བ་རེད།
ཕྱི་ལོ་༡༩༨༩ ལོའི་དབྱར་ཁ་དང་སྟོན་ཁ་བར་དུ་དམིགས་བསལ་གྱི་
ལྷོ་ཕྱོགས་ཀྱི་གྲོང་ཁྱེར་ལེཔ་ཛིག་ནང་གི་ངོ་རྒོལ་དེ་བདུན་རེ་ནས་བདུན་རེར་ཆེ་
རུ་ཕྱིན་པ་རེད། གོ་རྒོལ་དེ་དག་གྲོང་ཁྱེར་གྱི་དཀྱིལ་དུ་ཡོད་པའི་བརྒྱ་ཕྲག་བཅུ་
གཉིས་པའི་ཡེ་ཤུའི་ལྷ་ཁང་ནི་ཀོ་ལཡི་ཀིར་ཅེ་ཞེས་པའི་ནང་དུ་༼ཞི་བདེའི་ཆེད་
དུ་སྨོན་ལམ་༽ཞེས་པའི་བདུན་རེའི་ཚོགས་འཛོམས་ཞི ག་ནས་འགོ་ཚུགས།
ད་ཆ་ལྷ་ཁང་གི་ཕྱི་རུ་འཕེལ་ཟིན་པའི་བདུན་རེའི་ཚོགས་འཛོམས་དེ་དག་ཤུགས་
ཆེ་བའི་ངོ་རྒོལ་དུ་གྱུར་ཏེ། འགྱུར་བའི་དགོས་འདུན་ཞུ་བའི་ཞི་རྒོལ་གོམ་བགྲོད་
གཟའ་ཟླ་བའི་དགོང་དྲོ་རྟག་པར་བྱུང་བ་རེད། དབང་འཛིན་པ་ཚོས་ངོ་རྒོལ་བ་ཚོར་
ཉེས་བརྡུང་བཏང་བ་དང་འཛིན་བཟུང་བྱས་པ་རེད། དེ་འདྲ་བྱས་ཀྱང་གཟའ་ཟླ་བའི་
དགོང་དྲོའི་མི་ཚོགས་ཀྱི་ཚད་གཞི་མུ་མཐུད་ཆེ་རུ་ཕྱིན་པ་རེད། དབང་འཛིན་པ་
ཚོས་མཚམས་དང་ཚད་དགོས་ཀྱི་ཡོད་པའི་ཐག་གཅོད་བྱས། ཕྱི་ཟླ་༡༠ ཚེས་༦
ཉིན། ལིཔ་ཛེག་ས་གནས་ཀྱི་གསར་ཤོག་ཐོག་༼རྩོམ་སྒྲིག་པར་བཏང་གནས་༽
ཞིག་གི་ནང་དུ་ངོ་རྒོལ་བ་ཚོར་༼གལ་ཏེ་དགོས་པ་བྱུང་ན། ང་ཚོའི་ལག་ཏུ་
ཡོད་པའི་གོ་མཚོན་༽ སྤྱད་དེ་དྲག་གནོན་བྱེད་རྒྱུའི་དྲིལ་བསྒྲགས་ཞིག་ཐོན་པ་
རེད། ཡི་གེ་དེ་སེམས་འཚབ་ཅན་གྱི་ཡུལ་མི་གཅིག་གིས་བཏང་མདོག་བྱས།
འོན་ཀྱང་ལིཔ་ཛེག་གི་གནས་སྡོད་པ་ཚོས་ཡི་གེ་འབྲི་མི་དེ་ནི་གསར་ཤོག་ཀློག་
མཁན་དཀྱུས་མ་ཞིག་མིན་པ་ཤེས། ཡི་གེ་དེའི་ནང་དུ་འབྲུ་དོན་ངོ་མར་ཡོང་རྒྱུ་
བསྡད་པའི་མི་གསོད་ཁྲག་སྦྱོར་གྱི་གཞུང་འབྲེལ་ཉེན་བརྡ་ཞིག་བཀོད་ཡོད། དེ་
ནི་མི་སྡེ་ཚོ་ཕྱིར་སྲང་ལམ་དུ་ཐོན་རྒྱུར་ཞེད་སྣང་སྐྱེ་དགོས་པའི་བསམ་བློ་རེད།
ཚང་མས་ཟླ་བ་བཞི་ཙམ་གྱི་གོང་དུ་པེ་ཅིང་གནམ་སྡེ་སྒོར་མོའི་ཐང་ཆེན་དུ་བྱུང་བའི་
འཇིགས་སུ་རུང་བའི་དྲག་གནོན་དེའི་སྐོར་ལ་ཤེས་རྟོགས་ཡོད། སྐབས་དེར་ཤར་
འཇར་མན་གྱི་དབང་འཛིན་པ་ཚོས་ཡོངས་ཁྱབ་ཏུ་དེར་བསྔགས་བརྗོད་བྱས་པ་རེད།
འདི་རྫུན་གཏམ་མ་རེད།
ཕྱི་ལོ་༡༩༨༩ ཟླ་༡༠ ཚེས་༩ ཉིན། ལྷ་ཁང་གི་སྨོན་ལམ་དེ་དགོང་དྲོ་སྔོན་
ཚུད་ནས་ངོ་རྒོལ་གོམ་བགྲོད་བྱེད་རྒྱུའི་དུས་ཚོད་ཀྱི་སྔོན་དུ་འགོ་ཚུགས་སྐབས།
གོ་མཚོན་ལྡན་པའི་དྲག་པོའི་དཔུང་དམག་ཏྲག་བཅུ་དྲུག་སྲང་ལམ་གྱི་ངོས་གཅིག་
ཏུ་བསྒུག་ཏེ་ལངས་བསྡད་པ་རེད། བདེ་འཇགས་དཔུང་དམག་སྟོང་ཕྲག་བཀོད་
མངགས་བྱས། ཕྱི་རྒྱལ་གྱི་གསར་འགོད་པ་ཚོ་གྲོང་ཁྱེར་ནང་ཡོང་མི་ཆོག་པ་བཟོས།
༼དེབ་འདིའི་རྩོམ་པ་པོ་གཅིག་གིས་ཤེས་རྟོགས་བྱུང་བར། དབང་འཛིན་པའི་མི་
དགོས་པའི་དོ་སྣང་ལས་གཡོལ་ཏེ་གྲོང་ཁྱེར་ནང་དུ་རང་ཉིད་སླེབས་པ་བྱེད་རྒྱུ་དེ་
བསོད་ནམས་ཡོད་ན་ཐུབ་པའི་ལས་ཤིག་རེད། གསང་བའི་ཉེན་རྟོག་པས་ཕྱིར་འབུད་
གཏོང་རྒྱུ་དེ་དེ་ཉིན་གྱི་མཚན་མོ་གཅིག་པོར། ངོ་རྒོལ་རྔམ་སྟོན་གྲུབ་པའི་རྗེས་སུ་
བྱུང་བ་རེད།༽ ཤི་རྨས་ཡོང་རྒྱུའི་ཚོད་དཔག་བྱས་ཏེ་སྨན་ཁང་གི་ཁང་མིག་སྟོང་
པ་བཟོས་པ་རེད།
ཡོང་རྒྱུའི་འཚེ་བའི་འཇིགས་སྣང་དེ་ཚང་མར་ནང་དུ་སྡོད་རྒྱུའི་རྒྱུ་མཚན་
ཡག་པོ་འདྲ་ཞིག་མཐོང་བ་རེད། དེའི་ཚབ་ཏུ་མེ་མདའ་བརྒྱབ་རྒྱུའི་འཇིགས་སྐུལ་
ལ་རྩི་མེད་ཀྱིས་སྔ་མ་ནང་བཞིན་སྲང་ལམ་གྱི་སྟེང་དུ་ངོ་རྒོལ་བ་ལྡབ་གསུམ་སླེབས་
པ་རེད། ༼ལིཔ་ཛེག་གི་ཆོས་དཔོན་ཞིག་གིས་རང་གི་ཁང་པའི་ནང་དུ་དེ་ཉིན་རང་
གི་བུ་མོ་ལ་ཆུ་ཚོད་འགའ་ཤས་ཀྱི་རྗེས་སུ་འགོ་ཚུགས་རྒྱུའི་གོམ་བགྲོད་དེར་འགྲོ་
རྒྱུར་བཀག་འགོག་བྱེད་པ་དེ་བལྟ་ཐུབ་ཀྱི་རེད། གོ་རྒྱུ་ལྡན་པའི་རིག་པ་ལྟར་ན།
ཁོ་རང་ཤི་རྒྱུར་ཆོག་མཆན་ཡོད་ལ། འོན་ཀྱང་ཁོས་རང་གི་བུ་མོ་དེ་གསོད་པའི་ཉེན་
ཁ་ཡོད་སར་འགྲོ་བཅུག་ཡོད་པ་མ་རེད།༽
དེ་ཉིན་དགོང་དྲོ་ངོ་རྒོལ་བ་སྟོ ོང་ཕྲག་བདུན་བཅུས་ལིཔ་ཛེག་གི་བསྐོར་
ལམ་ནང་མའི་སྟེང་དུ་གོམ་བགྲོད་བྱས་ཏེ། འཇིགས་སྣང་དང་བཅས་མེ་མདའ་
བརྒྱབ་རྒྱུར་ངང་སྒུག་བྱས་པ་རེད། ཁོང་ཚོས་མེ་མདའ་བཟེད་རྒྱུར་གྲ་སྒྲིག་བྱེད་
བཞིན་དུ་༼འཚེ་བ་མེད་པར་བྱེད་རོགས་༽ ཞེས་ཁ་གཡང་སྒྲོགས་པ་རེད། རྗེས་
སུ་དངོས་ར་འཕྲོད་པ་ཞིག་ལ་བདེ་འཇགས་དཔུང་དམག་ལ་མདེའུ་ངོ་མ་འགྲེམས་
སྤེལ་བྱས་ཟིན་ཡོད།
དེ་ནས་ཆེས་ཡ་མཚར་བའི་དོན་རྐྱེན་དེ་བྱུང་བ་རེད། གནས་ཚུལ་གང་
ཡང་བྱུང་མེད། སྲིད་གཞུང་གིས་མེ་མདའ་བརྒྱབ་རྒྱུའི་ཐག་གཅོད་དེ་ནས་ཕྱིར་
འཐེན་བྱས་པ་རེད། གང་ཡིན་ཞེ་ན། མཐའ་མ་དེར། དབང་འཛིན་པ་ཚོར་མི་
ཚོགས་ཀྱི་ཞེད་སྣང་མེད་པའི་རང་བཞིན་དེ་ལ་འཇིགས་སྣང་ཤུགས་ཆེ་བྱུང་བ་རེད།
ཁོང་ཚོས་དེ་ལྟ་བུའི་མི་གསོད་ཁྲག་སྦྱོར་གྱི་སྲིད་དོན་གྱི་རིན་འབབ་དེ་ཆེས་མཐོ་བོ་
ཡིན་པ་ཤེས་པ་རེད།
ངོ་རྒོལ་བ་ཚོས་ག་ལེར་བསྐྱོད་སྐབས་ཚོགས་འཛོམས་ཀྱི་ཚད་གཞི་
དེ་གསལ་པོ་ཆགས་པ་རེད། དེ་ཉིན་དགོང་དྲོ་མེ་མདའ་བརྒྱབ་རྒྱུ་མིན་པ་དང་།
དེའི་གོང་གི་དུས་སྐབས་ཚང་མར་ཡོང་གི་ཡོད་པ་ནང་བཞིན་དེ་ཉིན་ཉེས་བརྡུང་
དང་འཛིན་བཟུང་ཡང་མེད། མཐའ་མཇུག་དེར་གོ་མཚོན་མེད་པའི་མི་ཚོགས་ཀྱིས་
ཕྱིར་འཐེན་མ་བྱས་པ་ལ་བརྟེན་ནས། དགོས་ངེས་ཀྱི་གོ་མཚོན་ལྡན་ལ། གླགས་
རྙེད་པར་དཀའ་བ་ལྟར་སྣང་བའི་སྲིད་སྐྱོང་ལམ་ལུགས་དེས་ཕྱིར་འཐེན་བྱས་པ་རེད།
འདི་ནི་དེ་ཉིན་གྱི་དོན་རྐྱེན་དེའི་སྐོར་གྱི་༢༠༠༩ དངོས་བཀོད་གློག་བརྙན་གྱི་འགོ་
བརྗོད་ཅིག་ལུང་འདྲེན་བྱས་ན་༼ལིཔ་ཛེག་གི་རྫུ་འཕྲུལ་༽ ཞེས་པ་དེ་རེད།
རྔམ་སྟོན་པ་ཚོས་སྐར་མ་འགའ་ཤས་ཀྱི་སྔོན་དུ་ལོ་རྒྱུས་ཅན་གྱི་མི་གསོད་
ཁྲག་སྦྱོར་ཞིག་གཡོ་སྦྱོར་བྱེད་སྲིད་པའི་དྲག་དམག་ཚོ་ལ་མེ་ཏོག་འབུལ་བ་དང་ཁོང་
ཚོ་དང་ལྷན་དུ་ཁ་བརྡ་བྱས་པ་རེད། ཁྱད་མཚར་ལ་འོད་འཕྲོ་བའི་བསམ་བློའི་ལྡོག་
ཐབས་འདི་ནི་རྒྱུན་ལྡན་མ་ཡིན་པའི་ལོ་ཞིག་གི་ནང་དུ་ཆེས་རྒྱུན་ལྡན་མ་ཡིན་པའི་དུས་
ཡུན་དེ་ཡིན། མགྲོན་ཁང་གི་སྣེ་ལེན་པ་དང་ངོ་རྒོལ་བའི་གྲས་ནས་གཅིག་ཡིན་པ།
ཨེ་ནིཊ། ཀེས་ནར་གྱིས་ཕྱིས་སུ་དྲན་གསོ་བྱས་དོན་ལ། ༼ང་རང་ནམས་མཁར་
འཕུར་ཐུབ་པ་ལྟ་བུའི་ཚོར་སྣང་བྱུང་། ཉིན་དེ་ནི་ངས་ཤེས་ཚོད་ལ་ཆེས་ཁྱད་དུ་
འཕགས་པའི་ཉིན་མོ་དེ་རེད། ད་ཆ་ང་ཚོས་ཕྱིར་ལོག་བརྒྱབ་རྒྱུ་མེད་པ་དེ་ཤེས་པ་རེད།
ཕྱི་ཟླ་༡༠ ཚེས་༣ ༼འཇར་མན་ཟླ་བསྒྲིལ། ལོ་གཅིག་གི་རྗེས་སུ་ཤར་འཇར་མན་
གྱི་རྒྱལ་ཁབ་མཇུག་བསྒྲིལ་བ་རེད།༽ དེ་ནི་ཆེས་ཁྱད་འཕགས་རེད། འོན་ཀྱང་ཟླ་༡༠
ཚེས་༩ དེ་ནི་དངོས་གནས་དམིགས་བསལ་གྱི་ཉིན་མོ་དེ་རེད།༽ ཅེས་བརྗོད།
ཏག་ཏག་ཟླ་བ་གཅིག་གི་རྗེས་སུ་ཕྱི་ལོ་༡༩༨༩ ཟླ་༡༡ ཚེས་༩ ཉིན་བྷར་
ལིན་གྱི་རྩིགས་པ་དེ་ཟགས་པ་རེད། ལིཔ་ཛིག་ནང་གི་རྒྱལ་ཁ་དེ་ཤར་འཇར་མན་པ་
ཡོངས་ཀྱི་རྒྱལ་ཁ་ཡིན་པ་དང༌། དེ་ལ་བརྟེན་ནས་འགྱུར་བ་ཕྱིན་པའི་འཛམ་གླིང་གི་
རྒྱལ་ཁ་ཡང་ཡིན། འཇར་མན་གྱི་ཟླ་བསྒྲིལ་དེས་ཡོ་རོབ་ཀྱི་གདོང་རིས་ལ་བསྒྱུར་བ་
བཏང་སྟེ་ལོ་གཅིག་གི་ནང་དུ་བྱུང་བ་རེད།
ཕྱི་ལོ་༡༩༨༩ ནང་གི་ཤར་ཡོ་རོབ་ཁུལ་གྱི་འཁྲུག་ཆ་དོད་པོའི་འགྱུར་
བ་བྱུང་བ་ཚང་མ་སྟོ ོབས་ཆེན་རྒྱལ་ཁབ་གཉིས་ལ་བརྟེན་ནས་མ་ཡིན་པར་མི་མང་
དཀྱུས་མའི་བྱེད་ལས་ལས་བྱུང་བ་རེད། གསར་བརྗེ་དེ་དག་གི་དཔང་པོ་དང་།
༼སྤྱི་དམངས་འགོག་རྒོལ་དང་། སྟོབས་ཤུགས་ཀྱི་སྲིད་དོན་༽ ཞེས་པའི་ཟུང་
འབྲེལ་རྩོམ་པ་པོ་ཊི་མོ་ཐི། གར་ཊོན། ཨེཤ་ཡིས་བརྗོད་དོན་ལ་ཨ་རི་དང་སོ་ཝིཊ་
སྤྱི་མཐུན་རྒྱལ་ཁབ་གཉིས་ཀྱིས་ལོ་དེར་གང་ཡང་མ་བྱས་པ་ལ་བརྟེན་ནས་ལོ་རྒྱུས་
བཟོས་པ་རེད། ཅེས་བརྗོད་ཡོད། ཁོང་གིས་མུ་མཐུད་དེ་༼རྒྱལ་ཁབ་ཆེན་པོ་གཉི་
གས་རྒྱབ་བཤིགས་བྱས་པ་རེད། གང་ལ་ཟེར་ན་ཁོང་གཉིས་ཀྱིས་རྒྱལ་ཁབ་ཆུང་
ངུའི་ནང་དུ་མི་སྡེ་ཆུང་ངུས་བྱས་པའི་གནས་ཚུལ་གྱི་གལ་གནད་དེར་ཚོད་དཔག་
བྱེད་སྟངས་ནོར་བ་རེད།༽ ཅེས་བརྗོད།
ཕྱི་ལོ་༡༩༨༩ ཟླ་༡༠ ཚེས་༩ ཉིན་མོ་དེར་མི་སྡེ་སྟོང་ཕྲག་བདུན་བཅུ་
ཐམ་པས་རང་ཉིད་ལ་མེ་མདའ་བརྒྱབ་ཏེ་གསོད་སྲིད་པའི་གནས་ཚུལ་ཤེས་བཞིན་དུ་
སྲང་ལམ་སྟེང་དུ་འགྲོ་རྒྱུའི་ཐག་གཅོད་བྱས་པ་རེད། མི་མང་པོའི་སྙིང་སྟོབས་དེས་
དེ་སྔ་བློ་ཡུལ་དུ་མེད་པའི་ཕྱིར་འཐེན་ཞིག་བྱ་དགོས་པ་བཟོས་པ་རེད།
ལྡོག་ཐབས་༼གཉེན་པོ།༽
ང་འཇིགས་སྣང་སྐྱེད་དེ་སྡོད་འདོད་མི་འདུག དེ་ནི་གནད་དོན་གྱི་མཐའ་
མ་དེ་རེད། ང་ཚོས་གཉེན་པོ་མཐུང་བ་ཡིན། གནའ་སྔ་མོའི་དུག་བཞིན་
དུ་ག་ལེར་འོན་ཀྱང་ངེས་ཅན་དུ་ང་ཚོའི་མི་ཚེར་དུག་གཏོང་མཁན་གྱི་
ཞེད་སྣང་ཟེར་བ་དེས་རང་གི་ལས་ཀ་བྱས་འདུག དེས་མི་གསད་འདུག
འོན་ཀྱང་ང་ཚོའི་འདོད་རྔམ་གྱི་སྟེང་དུ་ཟགས་པའི་རང་དབང་དེས་ཞེད་
སྣང་དེ་ལོ་འགའ་ཤས་ཀྱི་ནང་དུ་བསད་སོང༌། ཕུགས་འགྱངས་རིང་པོར་
ཁོང་ཚོས་ང་ཚོར་གང་བྱེད་ཐུབ་བམ། གལ་ཏེ་ཁོང་ཚོས་ང་ཚོ་བསད་ན།
འོན་ཀྱང་ང་ཚོ་རང་དབང་ཅན་དུ་གྱུར་ཚར་བ་རེད། ཁོང་ཚོས་དེ་འཕྲོག་
ཐུབ་ཀྱི་མ་རེད།
ཨ་ལེཀ་ཛན་ཌར། ཀ་བྷ་ཀོལྦ། ༡༩༩༡ ཟླ༢ ནང་དམར་ཤོག་མཁྲེགས་འཛིན་
པའི་གཞུང་སྲིད་བཙན་འཕྲོག་ཅིག་གོ་མཚོན་མེད་པའི་ངོ་རྒོལ་བ་ཚོས་ཕམ་ཉེས་
བཏང་བའི་ཟླ་བ་དྲུག་གི་སྔོན་ལ།
ཕྱི་ལོ་༡༩༦༨ ཟླ་༨ ནང་ཨུ་རུ་སུའི་ལྕགས་ཁྲབ་འཁོར་ལོས་ཅེག་
སྲིད་གཞུང་གིས་བཅོས་བསྒྱུར་གུ་ཡང་གཏོང་བའི་༼པ་རག་གི་དཔྱིད་ཀ་༽ དེ་
མཚམས་འཇོག་བྱེད་པར་ཅེག་ཀོ་སོ་ལོ་ཝ་ཀི་ཡར་བཙན་འཛུལ་བྱས་སྐབས། ཨུ་རུ་
སུ་པ་ཚོས་རང་གི་ལུང་པའི་ནག་ཉེས་ཀྱི་མདུན་དུ་ཕལ་ཆེར་ཁུ་སིམ་མེར་བསྡད་པ་
རེད། པ་རག་གི་ནང་དུ་མི་ཚོགས་ཆེན་པོས་ངོ་རྒོལ་བྱས་པ་རེད་དེ། མོས་ཁོའི་ནང་
དུ་ཕལ་ཆེར་སུ་གཅིག་གིས་ཀྱང་བྱས་མེད།
རང་ལོ་སུམ་ཅུ་སོ་གཉིས་ལོན་པའི་ཨུ་རུ་སུའི་སྙན་ངག་པ། ནེ་ཊ་ལི་ཡ།
གྷོར་བན་ནུབས྄་ཀི་ཡ་ནི་༡༩༦༨ ཟླ་༨ ཚེས་༢༥ ཉིན་མོས་ཁོའི་བཞི་མདོ་དམར་
པོའི་ཐོག་རང་གཞུང་གི་བྱེད་ལས་ལ་ངོ་རྒོལ་བྱེད་མཁན་གྱི་ཨུ་རུ་སུ་པ་བདུན་ལས་
མ་བྱུང་བའི་ནང་གི་གཅིག་རེད། ཁོང་ཚོ་བདུན་ཀ་བཙོན་དུ་འཇུག་པ་དང་། ངལ་
རྩོལ་བསྒྱུར་བཀོད་ཁང་དུ་བཏང་བ་རེད། གྷོར་བན་ནུབས྄་ཀི་ཡ་ནི་ཚེ་གང་སེམས་
ཁམས་གསོ་བཅོས་ཀྱི་སྨན་ཁང་ཞིག་ཏུ་བཅུག་པ་རེད།
སྐབས་དེ་དུས་ཁོང་ཚོ་མི་བདུན་གྱིས་སོ་ཝིཊ་སྤྱི་མཐུན་གྱི་སྟོབས་ཤུགས་
ལ་ཉམས་ཆག་ཏིལ་འབྲུ་ཙམ་གཏོང་ཐུབ་མེད་པ་ལྟ་བུར་མངོན་པ་རེད། འོན་ཀྱང་
གཞུང་དང་ལྟ་བ་མི་མཐུན་པ་ཨེ་ན་ཊོ་ལི། ཡག་ཀོབ་སོན་གྱིས་སྐབས་དེར་ལུང་
བསྟན་བྱས་དོན་ལ། བཞི་མདོ་དམར་པོའི་ངོ་རྒོལ་གྱི་ཤུགས་རྐྱེན་དེ་དེའི་སྟོད་
ཆུང་བའི་ཚད་གཞི་ལས་ཐག་རིང་དུ་བརྒལ་ཏེ་ཕྱིན་པ་རེད། ༼ང་ཚོའི་ལུང་པའི་
ནང་གི་དྲང་བདེན་ལ་མོས་པ་ཚང་མས་རྔམ་སྟོན་དེའི་སྐོར་གོ་ཐོས་བྱུང་ཡོད་ལ།
དེ་བཞིན་ཅེག་ཀོ་སོ་ལོ་ཝ་ཀི་ཡའི་མང་ཚོགས་དང་འགྲོ་བ་མི་ཡོངས་ཀྱིས་ཀྱང་གོ་
ཐོས་བྱུང་ཡོད། ཟླ་༨ ཚེས་༢༥ ཉིན་གྱི་རྔམ་སྟོན་གྱི་གལ་གནད་དེ་ཚད་ལས་
བརྒལ་ཏེ་བརྗོད་ཐུབ་ཀྱི་མ་རེད།༽ ཅེས་ཁོང་གིས་དེ་ཉིན་གྱི་སྙིང་སྟོབས་ལྡན་པའི་
བྱེད་ལས་ཆུང་ངུའི་ངོ་རྒོལ་དེ་འགྲེལ་བརྗོད་བྱེད་པའི་དེབ་ཕྱི་རྒྱལ་དུ་དཔར་བསྐྲུན་
བྱས་པ་༼ཉིན་གུང་གི་བཞི་མདོ་དམར་པོ་༽ ཞེས་པའི་ནང་དུ་བྲིས་ཡོད།
ཡ་ཀོབ་སོན་གྱིས་བཤད་པ་དེ་བདེན་པ་རེད། གྷོར་བན་ནུབས་ཀི་ཡ་དང་
ཁོང་གི་རོགས་པ་ཚོས་རྒྱུན་ལྡན་མ་ཡིན་པའི་མིག་ལྟོས་བཟང་པོ་ཞིག་བསྟན་པ་རེད།
འབྱུང་འགྱུར་གྱི་ལོ་དག་གི་ནང་དུ་དྲག་གནོན་གྱི་ཐད་དུ་ངོ་རྒོལ་བྱེད་མཁན་གྱི་ཨུ་
རུ་སུ་པ་བདུན་པོ་དེའི་གྲངས་བདུན་ཅུར་གྱུར་པ་རེད། བདུན་ཅུ་ཐམ་པ་དེ་བདུན་བརྒྱ་
དང་། བདུན་བརྒྱ་དེ་བདུན་སྟོང་། བདུན་སྟོང་དེ་སྟོང་ཕྲག་བདུན་ཅུ་ཐམ་པ་དང་དེ་
ལས་མང་བཅས་སུ་གྱུར་པ་རེད།
དུས་ཡུན་དེའི་རིང་ལ། ལུང་པའི་ནང་གི་དམར་པོའི་མགོ་ཁྲིད་འགའ་
ཤས་ཀྱིས་ལོ་དེ་དག་གི་ནང་དུ་སོ་སོའི་ལུང་པ་དེ་ཇི་ཙམ་འགྱུར་བ་ཕྱིན་ཚར་བ་ཤེས་
རྟོགས་མ་ཐུབ་པ་རེད། གྷོར་བན་ནུབས྄་ཀི་ཡའི་ངོ་རྒོལ་ཆུང་ངུ་དེ་བྱས་ཏེ་མི་ལོ་
ཉེར་གསུམ་ཕྱིན་པའི་རྗེས་སུ། ༡༩༩༡ ཟླ་༨ ཚེས་༡༩ གཟའ་ཟླ་བའི་ཞོགས་
པ་སྔ་པོ་ཞིག་ལ་འགོ་བཙུགས་ཏེ། རྒྱལ་སྲིད་སྤྱི་ཁྱབ་ཁང་གི་ལས་ཐོག་ཚོགས་མི་
ཚོས་བཅོས་བསྒྱུར་ཅན་གྱི་མགོ་ཁྲིད། མིཀ་ཁལ། གྷོར་བྷ་ཅོབ། འཕྲོད་བསྟེན་གྱི་
རྒྱུ་མཚན་ལ་བརྟེན་ནས་གོ་གནས་ཕབ་ཟིན་པ་ཁྱབ་བསྒྲགས་བྱས་ཏེ་གཞུང་སྲིད་བཙན་
འཕྲོག་ལག་བསྟར་བྱས་པ་རེད། གྷོར་བྷ་ཅོབ་ནི་ཁོང་གི་ཀིར་མི་ཡའི་སྤྲོ་གསེང་ཁང་
བཟང་གི་ནང་དུ་གཞན་ལ་འབྲེལ་ལམ་བྱེད་ས་མེད་པར་བཟང་བཙོན་དུ་བཞག་སྟེ།
གཞུང་སྲིད་བཙན་འཕྲོག་གོ་སྒྲིག་པ་ཚོས་སླད་ཕྱིན་འགྱུར་བའི་རེ་བ་ཡོངས་རྫོགས་
མེད་པར་བཟོ་ཆེད་མོས་ཁོའི་སྲང་ལམ་དུ་ལྕགས་ཁྲབ་འཁོར་ལོ་བཀྲམས་པ་རེད།
ནུབ་ཕྱོགས་རྒྱལ་ཁབ་ཀྱི་སྲིད་དོན་པ་ཚོའི་བསམ་པར་གནས་ཚུལ་འདི་
ལ་བརྟེན་ནས་གྷོར་བྷ་ཅོབ་ཀྱི་བཅོས་བསྒྱུར་ཚང་མ་ད་ཆ་ཚར་བ་རེད་སྙམ་ཡོད།
འགའ་ཞི ག་གི ས་གཞུང་སྲིད་བཙན་འཕྲོག་བྱེད་པའི་མགོ་ཁྲིད་ཚོ་དང་མཉམ་དུ་
འབྲེལ་བ་བྱེད་འགོ་ཡང་བཙུགས། འོན་ཀྱང་ཨུ་རུ་སུའི་མི་མང་དཀྱུས་མ་ཚོས་དེ་
དང་མི་འདྲ་བ་ཞིག་བྱེད་རྒྱུའི་ཐག་བཅད། འདོད་མོས་མེད་པའི་བཙན་འཕྲོག་དེའི་
ཐད་དུ་ངོ་རྒོལ་བྱེད་པར་མི་ཚོགས་འདུས་པ་རེད། ཁྲིམས་འགལ་གྱི་ལམ་ནས་དཔར་
བསྐྲུན་བྱས་པ་གང་ཞིག་ལ། ཁྱབ་ཆེ་བའི་གསར་ཤོག་ཅིག་གིས་༼གལ་ཏེ་ང་ཚོས་
འཇིགས་སྣང་བྱས་ན། གཞུང་སྲིད་བཙན་འཕྲོག་དེ་སྟོབས་ཆེན་ཆགས་ཀྱི་རེད་༽
ཅེས་བསྒྲགས་པ་རེད། ལི་ནིང་གྷི་རེཌ་གྲོང་ཁྱེར་སྤྱི་ཁྱབ་ཀྱིས་གཞུང་སྲིད་བཙན་
འཕྲོག་གི་རྒྱབ་སྐྱོར་བ་ཚོ་ནུ་རེམ་བྷརྒ་ཏུ་ནཱ་ཛི་ཚོར་བྱས་པ་ནང་བཞིན་ཁྲིམས་བཤེར་
བྱེད་རྒྱུའི་སྡིག་ར་བསྐུལ་བ་རེད། ༼དེ་རྫུན་བཤད་པ་རེད་དེ། འོན་ཀྱང་ཕན་ཐོགས་
བྱུང་བ་རེད།༽ ཡོངས་སུ་ཁྱབ་པའི་ཞེད་སྣང་དེ་ད་ཆ་བསྡད་མེད། ཟླ་བ་འགའི་
སྔོན་དུ་རྩོམ་པ་པོ་ཨེ་ལེཀ་ཛན་ཌར། ཀ་བྷ་ཀོཝ་གྱིས་བཤད་པ་བཞིན་དོན་དམ་དུ་ཨུ་
རུ་སུ་པ་མང་པོ་ཞིག་གིས་༼གཉེན་པོ་མཐུང་༽ ཡོད་པ་རེད།
འགྱུར་བ་གང་བྱུང་བ་རྣམས་སྲུང་སྐྱོབ་བྱེད་པ་དང༌། དེ་ལས་མང་བའི་
འགྱུར་བ་ཡོང་རེའི་དོན་དུ་མི་ཚོགས་སྲང་ལམ་དུ་ཡོང་བའི་སྐབས་དེར་བཙན་
འཕྲོག་པ་ཚོས་གནས་ཚུལ་འགེབ་ཐབས་གང་ཡོང་བྱས་པ་རེད། ཨུ་རུ་སུ་གཞུང་
འབྲེལ་བརྙན་འཕྲིན་ཁང་གིས་ཆབ་སྲིད་ཀྱི་བཟི་སྨན་ལྟ་བུ་ཡོང་རྒྱུའི་ཆེད་དུ་རྫོགས་
མཐའ་མེད་པའི་ཊི་ཅ་ཀོབས྄་ཀིའི་འཁྲབ་སྟོན་དེ་རྒྱང་སྲིང་བྱས་པ་རེད། དམག་
དཔོན་ཞིག་གིས་༼དྲག་དམག་གིས་སྲིད་གཞུང་བཟུང་སྟེ་མི་མང་ལ་གང་ཐོབ་པ་དེ་
༼ངང་པའི་མཚོ་༽ ཁོ་ན་ཡིན་པའི་གནས་བབ་དེ་དཔལ་ཡོན་ལྡན་པའི་ལུང་པ་ཞིག་
གི་ནང་དུ་འབྱུང་སྲིད་དམ།༽ ཞེས་རྗེས་སུ་དཀའ་ངལ་བཤད་པ་རེད།
མི་ཚོགས་མང་ནས་མང་དུ་ཕྱིན་པ་རེད། བཙན་འཕྲོག་འགོ་ཚུགས་ཏེ་
ཆུ་ཚོད་ཉེར་བཞི་ཙམ་ཕྱིན་པའི་རྗེས་སུ། ཟླ་༨ ཚེས་༢༠ གཟའ་མིག་དམར་གྱི་
ཉིན་མོ་མི་མང་འབུམ་གཅིག་གིས་ལྕགས་ཁྲབ་འཁོར་ལོའི་ཁ་གཏད་དུ་རང་རང་གི་
སྲོག་གཏོང་རྒྱུར་གྲ་སྒྲིག་བྱས་ཏེ་མོས་ཁོའི་ཐང་དཀྱིལ་དུ་འདུ་འཛོམས་བྱས་པ་རེད།
དམག་མི་འགའ་ཤས་ངོ་རྒོལ་བའི་ཕྱོགས་སུ་སླེབས་པས་ཁོང་ཚོ་དཔའ་བོ་རུ་རྩིས་
པ་རེད། མི་གཞན་དག་ཚོས་དམག་མི་གསར་བུ་བ་ཚོ་ལ་ཞི་བདེ་ཡོང་ཆེད་དུ་སྟེར་
རྒྱུའི་ཁ་ཟས་འཁྱེར་ཡོད་པ་ནང་བཞིན། བུད་མེད་རྒན་མོ་ཞིག་གིས་དམག་མི་
ཞིག་ལ་ནང་ནས་བཟོས་པའི་ཁ་ཟས་ཞིག་ཡང་སྐྱར་བཟོ་ཞེས་ཨུ་ཚུགས་བརྒྱབ་དུས་
དམག་མི་དེས་༼མིན། དངོས་གནས་མིན། དེ་ལས་མང་བ་ངས་བཟའ་ཐུབ་ས་མ་
རེད།༽ ཅེས་བརྗོད་པ་རེད།
བཙན་འཕྲོག་གི་མགོ་ཁྲིད་ཚོར་དགོས་པ་བྱུང་ན་འཚེ་བའི་གོ་མཚོན་བེད་
སྤྱོད་བྱེད་རྒྱུར་གྲ་སྒྲིག་ཡོད། གཟའ་མིག་དམར་གྱི་མཚན་དེར་མེ་མདའ་འཕོག་པ་
དང་། དམག་མིའི་སྣུམ་འཁོར་གྱི་འོག་ཏུ་ཚུད་པ་བཅས་ཁྱོན་བསྡོམས་མི་གསུམ་
ཤི་བ་རེད། ད་དུང་ཡང་མི་ཚོགས་ཀྱིས་ཕྱིར་བཤིགས་མ་བྱས་པ་རེད། དེའི་ཚབ་ཏུ་
ཁོང་ཚོས་འགྲུལ་སྐྱེལ་དང༌། སྲང་ལམ་གཙང་མ་བཟོ་བྱེད་སྣུམ་འཁོར་གྱིས་དམག་
མི་འོར་འདྲེན་གྱི་འཕྲུལ་འཁོར་རྣམས་ལམ་ལྷོངས་ལྡན་པའི་སྒོ་ནས་བཀག་པ་རེད།
རྙི་རུ་ཚུད་པའི་དམག་མི་ཚོ་བྲོས་པ་རེད།
མཚན་མོ་དེར་མོས་ཁོའི་དབུས་སུ་ཡོད་པའི་གསང་བའི་ཉེན་རྟོག་པའི་
ལས་ཁུངས་ཨ་མར་མཚན་བསྐྱེལ་མཁན་གྱི་ཀེ་ཇི་བྷིའམ། གསང་བའི་ལས་
ཁུངས་ཀྱི་དཔོན་རིགས་གཅིག་གིས་རྗེས་སུ་སྐབས་དེའི་རྣམ་འགྱུར་འགྲེལ་བརྗོད་
བྱས་པ་ལ། རང་དབང་ཚང་མ་དྲག་གནོན་བྱེད་རྒྱུར་བློ་ཐག་གཅོད་མཁན་ཚོས།
རང་ཉིད་ཀྱི་ལག་ཏུ་མེ་མདའ་དང་ལྕགས་ཁྲབ་འཁོར་ལོ་ཚང་མ་ཡོད་ཀྱང་། ཁོང་ཚོ་
རང་ཉིད་ཕམ་རྒྱུ་ཡིན་པ་ལས། སྲིད་སྐྱོང་ལམ་ལུགས་ལ་རྩི་མེད་བྱེད་མཁན་ཚོ་མིན་
པ་ག་ལེར་ཤེས་རྟོག་བྱུང་བ་རེད། གསང་བའི་ལས་བྱེད་པ་དེས་༼དམིགས་བསལ་
གྱི་ཐོག་མར་དགའ་ཚོར་ཆེན་པོ་ཡོད་མཁན་མང་པོ་ཞིག་ནི། ས་ཡོམ་མ་བྱུང་གོང་
ལ་ཁྱིས་བྱས་པ་ལྟར། མིག་ལ་ངན་བྱུས་ཀྱི་དཀྲིས་ཁ་འཁོར་བ་དང༌། སེམས་ཁོངས་
སུ་ཆུད་པའི་རྣམ་པ་སྟོན་གྱི་འདུག ཁྱི་དེ་ཚོས་གནས་ཚུལ་ངན་པ་ཞིག་མགྱོགས་
མྱུར་ཡོང་གི་ཡོད་པ་ཤེས་ཀྱི་ཡོད་ཀྱང་། དེ་ག་རེ་ཡིན་པ་དེ་ཁོང་ཚོར་ཤེས་རྟོགས་
མེད།༽ཅེས་བརྗོད་པ་རེད།
མེ་མདའ་ཚང་མ་ཡོད་པའི་མི་དེ་ཚོར་གནས་ཚུལ་ཛ་དྲག་ཇི་འདྲ་ཆགས་
ཡོད་པ་དེ་མགྱོགས་མྱུར་གསལ་པོ་བྱུང་བ་རེད། ཟླ་༨ ཚེས་༢༡ གཟའ་ལྷག་
པའི་ཉིན་གུང་ཙམ་ལ་བཙན་འཕྲོག་འཆར་འགོད་པ་ཚང་མ་རང་རང་གི་སྣུམ་འཁོར་
ལ་བཞོན་ཏེ་གནམ་ཐང་གི་ཕྱོགས་སུ་བསྐྱོད་པ་རེད། གཞུང་སྲིད་བཙན་འཕྲོག་དེ་ཉི་
མ་གསུམ་ལས་ཉུང་བའི་ནང་དུ་ལྷུ་ཞིག་པ་རེད། ཅི་ཕྱིར་ཞེས་ན་ཞི་བའི་ངོ་རྒོལ་བ་
འབུམ་ཕྲག་དུ་མས་དེར་ཕམ་ཉེས་གཏོང་བར་རང་རང་གི་སྲོག་དང་བསྡོས་རྒྱུར་གྲ་
སྒྲིག་ཡོད་པས་སོ།
རྫོགས་མཐའ་མེད་པའི་༼ངང་པའི་མཚོ་༽ ཡི་རྒྱང་སྲིང་དང་འབྲེལ་བའི་
ཐད་ལ། གཞུང་སྲིད་བཙན་འཕྲོག་གི་རྗེས་སུ་སྙན་གྲགས་ཆེ་བའི་འཁྲབ་སྟོན་རུ་
ཁག་ཅིག་གིས་བཙན་འཕྲོག་འཆར་འགོད་པ་ཚོ་དང༌། སྲུང་སྐྱོབ་བློན་ཆེན་ཟུར་པ་
དམག་སྤྱི། ཌི་མི་ཏྲི། ཡ་ཛོཝ། ལ་བྷེ་ལེ་འཁྲབ་མཁན་གྱི་གྱོན་ཆས་གཡོགས་
ཏེ་བསྟན་པ་རེད། དམག་སྤྱིའི་གསུང་བཤད་ནང་དུ་༼ཚང་མས་གཞས་ཁྲོབས་༽
ཞེས་བཀའ་བཏང༌། འོན་ཀྱང་ཨུ་རུ་སུ་པ་ཚོས་ཁོའི་གདངས་དང་བསྟུན་ཏེ་གཞས་
འཁྲབ་རྒྱུ་ཁས་ལེན་མ་བྱས་པ་རེད། ལམ་ལྷོངས་མ་བྱུང་བའི་བཙན་འཕྲོག་དེ་བྱུང་
ནས་ཟླ་བ་བཞིའི་རྗེས་སུ། མི་ལོ་བདུན་ཅུ་ལྷག་གི་རིང་དྲག་གནོན་དང་ལྕགས་ཁྲབ་
འཁོར་ལོས་གསོ་སྐྱོང་བྱས་པའི་ཚོགས་པ་གཅིག་ཅན་གྱི་སོ་ཝིཊ་སྤྱི་མཐུན་དེ་གཞུང་
འབྲེལ་གྱིས་གནས་རྒྱུ་མཚམས་ཆད་པ་རེད།། །།

༡༣ གཅིག་གི་སྟོབས་ཤུགས།

གངས་རུད་ནང་གི་གངས་ཀྱི་ཟེག་མ་གཅིག་གིས་ཀྱང་ནམ་ཡང་འགན་ཁུར་ཚོར་གྱི་
མེད།
སིཊི་ནིས་ལལྦ། ལེཁ།
དགོས་འདོད་མེད་ཀྱི་དཔའ་བོ་ཚོ།
སུཝི་ཌན་གྱི་རྒྱལ་འབྲེལ་ཐབས་བྱུས་པ། ར་ཨུལ། ཝེ་ལན་བྷརྒ་ཞེས་པ་དེས།
ཨུ་རུ་སུས་གསང་ཉུལ་བའི་ཉེས་མིང་འོག་འཛིན་བཟུང་གིས་རྗེས་སུ་མཐོང་རྒྱུ་
མེད་པར་མ་བཟོས་སྔོན་ལ། འཛམ་གླིང་དམག་ཆེན་གཉིས་པའི་སྐབས་སུ་ཧང་གྷེ་
རིའི་རྒྱལ་ས་བྷ་ཌ་པེསཊ་རུ་ཇུའུ་མི་རིགས་འབུམ་ཕྲག་གི་སྲོག་སྐྱོབ་བྱས་པ་རེད།
ཁོང་གི་མིང་ནི་ཚང་མས་ཤེས་ཀྱི་ཡོད། ཁོང་གི་དཔའ་རྟགས་དེར་རྒྱལ་སྤྱིའི་ནང་དུ་
བསྟོད་བསྔགས་བཅུ་ཕྲག་འགའི་རིང་ཐོབ་པ་རེད།
སུ་ཛར་ལེཎཌིའི་རྒྱལ་འབྲེལ་ཐབས་བྱུས་པ་ཁརལ། ལུཛ་གིས་ཀྱང་བྷུ་ཌ་
པེསཊ་ནང་དུ་ཉེན་ཁ་ཆེན་པོར་གདོང་ལེན་གྱིས་ཇུའུ་མི་རིགས་འབུམ་ཕྲག་གི་སྲོག་
སྐྱོབ་བྱས་པ་རེད། ཁོང་ལ་སྐད་གྲགས་དེ་ཙམ་མ་བྱུང༌། ཁོང་གི་མི་ཚེའི་ནང་དུ་ཁོང་
ལ་གཞན་གྱིས་སྣང་མེད་དམ་ཟུར་འབུད་བྱས་པ་རེད།
ལུཛ་ཡི་སྲོག་སྐྱོབ་ཀྱི་བྱེད་ལས་རྣམས་ནི་དོན་དངོས་སུ་གཟེངས་སུ་ཐོན་
པ་རེད། ལུཛ་ཡིས་སུཝི་ཛར་ལེཎཌིའི་གཞུང་ཚབ་ཁང་དུ་བཅོས་མའི་ཕྱོགས་མི་
དོ་དམ་ལྷན་ཁང་ཞིག་བཟོས་ཏེ། མིང་བྱང་དེ་ག་རང་བསྐོས་པའི་རགས་ཀྱི་དཔུང་
རྟགས་བཟོ་རྒྱུར་མངགས་ཏེ་བཏགས་པ་རེད། ཁོང་གིས་སུཝི་སིའི་གཞུང་ཚབ་ཁང་
དང་འབྲེལ་བ་ཡོད་མདོག་བཤད་དེ་སྲོག་སྐྱོབ་བྱེད་སའི་ཁང་པ་མང་པོ་སྒོ་ཕྱེས་པ་རེད།
ཁང་པ་དེ་དག་སུཝི་སིའི་མངའ་དབང་ལྡན་པའི་ས་ཁུལ་ཆགས་པས་རྒྱལ་འབྲེལ་ཐབས་
བྱུས་ཀྱི་ཆག་ཡང་ཡོད། བྷུ་ཌ་པེསཊ་ཀྱི་སྲང་ལམ་ཝ་ཌེཛ་༢༩ ཐོག་ཡོད་པའི་ཤེལ་
གྱི་ཚོང་པའི་ཁང་པ་དེ་ལྷན་ཁང་རྫུན་མ་དེའི་ལས་ཁུངས་ཨ་མར་གྱུར་པ་རེད། ཁང་པ་
དེ་ཧ་ལམ་ཡོངས་རྫོགས་སྒེའུ་ཁུངས་ཀྱིས་བསྐོར་ཡོད་ཙང་ཤེལ་གྱི་ཁང་པ་ཞེས་མིང་
ཆགས།
ལུཛ་ཡིས་ཧང་གྷེ་རིའི་ཇུའུ་ཚོར་སྤྲད་པའི་སྲུང་སྐྱོབ་ཡི་གེ་༨༠༠༠ དེ་དག་
འཇར་མན་པ་ཚོས་མི་འདོད་བཞིན་དུ་ངོས་ལེན་བྱེད་རྒྱུར་ཁས་བླངས། ལུཛ་ལ་དེ་
ཙམ་གྱིས་འདང་ངེས་བཞིན་པ་ཞིག་ཏུ་མ་ཚོར་བ་རེད། ཁོས་ཤེས་བཞིན་དུ་གྲོས
ཆོད་ལ་གང་ཟག་སྒེར་ཙམ་མ་ཡིན་པར་ནང་མི་ཡིན་པའི་འགྲེལ་བཤད་ལོག་པར་
བརྒྱབ་ཏེ། གསང་བའི་སྒོ་ནས་རང་གི་ལས་བྱེད་ཚོར་ཁོང་རང་ལ་སྤྲད་ཆོག་པའི།
ཆོག་མཆན་ཡོད་པའི་ཡི་གེ་༨༠༠༠ ལས་ཀྱང་མང་བ་བཟོ་འདོན་བྱེད་དགོས་པའི་
བཀོད་མངགས་བྱས། ཁོང་གིས་ལས་བྱེད་ཚོར་སྲུང་སྐྱོབ་ཀྱི་ཡི་གེ་འབུམ་གཅིག་
བར་དུ་སྤྲོད་དགོས་བརྗོད་པ་རེད། གང་ཡིན་ཟེར་ན་དེ་ནི་ནཱ་ཛི་ཚོས་ངལ་རྩོལ་བསྒྱུར་
བཀོད་ཁང་དུ་ཕྱིར་སློག་བྱེད་འདོད་ཡོད་པའི་ཇུའུ་ཚོའི་གྲངས་འབོར་དེ་རེད། ཐིའོ།
ཙི་ཅུས་བྲིས་པའི་ལུཛ་ཡི་རྣམ་ཐར་༼ཉེན་ཁ་ཅན་གྱི་རྒྱལ་འབྲེལ་ཐབས་བྱུས་༽
ཟེར་བའི་ནང་དུ་ལུང་འདྲེན་བྱས་པའི་དཔང་པོ་ཞིག་གིས་༡༩༤༤ ལོ་མཇུག་ཏུ་ཤེལ་
གྱི་ཁང་པའི་ཕྱི་རོལ་གྱི་རྣམ་པ་འགྲེལ་བརྗོད་བྱས་པར། ༼རྫུ་འཕྲུལ་ལྡན་པའི་ཤོག་
བུ་དེ་ཐོབ་ཐབས་སུ་མི་སྟོང་ཕྲག་དུ་མས་བང་སྒྲིག་འདུག དངོས་གནས་རང་ཤོག་
བུ་དེ་རྫུ་འཕྲུལ་ལྡན་པ་རེད། ཤོག་ལྷེ་རྐང་རེ་རེས་འགྲོ་བ་མི་ཞིག་སྲོག་བསྐྱབས་པ་
མཚོན་གྱི་ཡོད།༽ འདི་ལྟར་བྱས་ཏེ་ལུཛ་ཡིས་ཁྱོན་བསྡོམས་སུ་ཧ་ལས་འོས་
པའི་ཇུའུ་གྲངས་༦༠༠༠༠ སྲོག་བསླུ་བྱས་པ་རེད།
ལུཛ་དང་ཝེ་ལན་བྷརྒ་གཉིས་ཀྱིས་བློ་ཐག་ཉེ་པོའི་སྒོ་ནས་མཉམ་ལས་
བྱས་པ་དང༌། ཁོང་གཉིས་ཀྱི་ལས་ཀའི་ངོ་བོའི་ཐོག་ནས་མཚུངས་ཆ་ནི་གསལ་པོ་
རེད། དངོས་གནས་བྱས་ན། ལུཛ་ཡིས་ཝེ་ལན་བྷརྒ་ལ་མི་སྲོག་སྐྱོབ་པའི་ལས་ཀ་
དེ་བྱེད་དགོས་པར་སྐུལ་མ་བྱས་པ་རེད། སུཝི་ཌན་གྱི་རྒྱལ་འབྲེལ་ཐབས་བྱུས་པ་ཕྱི་
ལོ་༡༩༤༤ ཟླ་༧ ནང་བྷུ་ཌ་པེསཊ་རུ་སླེབས་མ་ཐག་ཏུ་ཁོང་ལ་དཀའ་རྙོག་ཆེ་ཆུང་
དང༌། མི་སྟོང་ཕྲག་མང་པོའི་སྲོག་སྐྱོབ་པར་ཛ་དྲག་གི་དགོས་མཁོ་ཡོད་པའི་སྐོར་
འགྲེལ་བརྗོད་བྱེད་མཁན་དེ་ལུཛ་ཡིན།
ཡིན་ན་ཡང་ཁོང་གཉིས་ཀྱི་མཚན་སྙན་ཐད་ཀྱི་མི་འདྲ་ས་དེ་ཡང་དེ་དང་
མཉམ་པའི་མངོན་གསལ་ཅན་རེད། ཕྱི་ལོ་༡༩༤༥ ལོར་ཨུ་རུ་སུས་འཛིན་བཟུང་
བྱས་ཏེ་ཕལ་ཆེར་སེ་བྷེ་རི་ཡའི་ངལ་རྩོལ་བསྒྱུར་བཀོད་ཁང་ནས་གར་སོང་ཆ་མེད་དུ་
སོང་བའི་ཝེ་ལན་བྷརྒ་ནི་རྒྱལ་སྤྱིའི་དཔའ་བོའི་གྲས་སུ་ཚུད་འོས་པ་ཞིག་རེད། དེ་
ནི་མ་མཐར་ཡང་ཁོང་གར་སོང་ཆ་མེད་དུ་གྱུར་པའི་ངོ་མཚར་བའི་གནས་བབ་དང༌།
ཁོང་ག་དུས་ཤི་མིན་གྱི་དུས་ཚོད་ངེས་གཏན་མེད་པ་དེས། ཝེ་ལན་བྷརྒ་གི་སྐོར་ལ་
ལྷ་སྒྲུང་རིང་མོ་ཞིག་བཟོས་པས་སོ།
དེ་ལས་ལྡོག་སྟེ་ལུཛ་ཡི་གོང་རིམ་པ་ཚོས་ཁོང་༡༩༤༥ ལོར་ནང་དུ་ཕྱིར་
འཁོར་སྐབས། ཁོང་གིས་ཅིའི་ཕྱིར་གཞུང་གི་བཀའ་ཁྲོལ་མེད་བཞིན་དུ་གོང་མའི་
བཀའ་བཅགས་ཏེ་མི་མང་པོའི་སྲོག་སྐྱོབ་བྱས་པའི་སྐོར་ལ་དཔྱད་ཞིབ་དགོས་རྒྱུའི་
བཀའ་བཏང་བ་རེད། ཁྲིམས་དཔོན་གྱིས་སྲིད་གཞུང་ལ་དཔྱད་ཞིབ་བྱས་པའི་ཐོག་ལ་
བཀའ་བཀྱོན་བཏང་བ་མ་ཟད་ཁོང་དཀར་འདོན་བྱས་པ་རེད། ལུཛ་རང་འཇགས་རྒྱལ་
འབྲེལ་ཐབས་བྱུས་པ་བྱས་ཏེ་སྡོད་ཆོག་པའི་བཀའ་ཐོབ་པ་རེད། འོན་ཀྱང་མ་མཐར་
ཁོང་གི་མི་ཚེའི་ནང་དུ་ཁོང་ལ་གཞུང་འབྲེལ་གྱིས་དགོངས་དག་ཞུས་མེད།
ལུཛ་ཡི་དམག་འཁྲུག་སྐབས་ཀྱི་བྱེད་ལས་དེར་འདོད་པ་མ་ཁེངས་མཁན་
སུཝིས་ཚོ་གཅིག་པུ་མིན། བཙན་བཟུང་བྱས་པའི་བྷུ་ཌ་པེསཊ་ནང་དུ་དབྱིན་ཇིའི་
ཁེ་ཕན་གྱི་ངོ་ཚབ་བྱེད་རྒྱུའི་ལས་འགན་དེ་བར་གནས་རྒྱལ་ཁབ་སུཝི་ཛར་ལཎཌ་ལ་
ཡོད། ལུཛ་ཡི་གཞན་སྲོག་སྐྱོབ་པའི་མཁྲེགས་འཛིན་དེར་དབྱིན་ཇིའི་གཞུང་གིས་
བཀའ་བཀྱོན་གནང་བ་རེད། དབྱིན་ཇིའི་རྒྱལ་འབྲེལ་ཐབས་བྱུས་པ་ཞིག་གིས་ལུཛ་
ལ་སྲོག་མང་པོ་མི་སྐྱོབ་རྒྱུའི་བཀའ་བཀོད་ཤུགས་ཆེན་པོ་བྱས་པ་རེད། གང་ཡིན
ཟེར་ན་དེས་དབྱིན་ཇི་རང་ཉིད་ཀྱི་ཕྱོགས་མི་དོ་དམ་གྱི་སྲིད་བྱུས་ཐད་ལ་གནོན་ཤུགས་
ཡོང་གི་ཡོད། མི་དེས་ཧོ་ལོ་ཁོསཊ་རྩེ་མོར་སོན་པའི་སྐབས་ཤིག་ལ། ༡༩༤༤
ནང་དུ་ཁོང་ཁྲོ་དང་བཅས་ཡིག་ཕྲེང་འོག་ཏུ་ཐིག་དུ་མ་འཐེན་ཡོད་པའི་ཡིག་ཆུང་
ཞིག་གི་ནང་དུ་༼མི་རྐྱང་སྟོང་ཕྲག་ལྔ་། ༥༠༠༠ རེད། ནང་མི་མ་རེད།༽ ཅེས་
བྲིས་ཡོད།
ལུཛ་༡༩༧༥ ལོར་སུས་ཀྱང་གོ་མེད་ཚོར་མེད་དུ་གྲོངས་པ་རེད། ཁོང་
འདས་གྲོངས་སུ་གྱུར་ཏེ་མི་ལོ་ཉི་ཤུ་རྩ་ལྔ་དང༌། ཁོང་ལ་ངོས་ལེན་མ་བྱུང་བའི་སྙིང་
སྟོབས་དེ་རྙེད་དེ་མི་ལོ་ལྔ་བཅུའི་རྗེས་སུ་གཞི་ནས་ཁོང་དཔའ་བོ་ཞིག་ཏུ་ངོས་ལེན་
བྱུང་པ་རེད། ཕྱི་ལོ་༡༩༩༥ ལོར་སུཝི་ཛར་ལཎཌིའི་གཞུང་གིས་བཀའ་བརྩི་དང་
ལེན་མི་ཞུ་མཁན་གྱི་རྒྱལ་འབྲེལ་ཐབས་བྱུས་པ་དེ་རྒྱལ་ཁབ་ཀྱི་ལོ་རྒྱུས་ནང་གི་ཁྱད་
དུ་འཕགས་པའི་ཡུལ་མིའི་གྲས་ཞིག་ཡིན་པའི་གསལ་བསྒྲགས་བྱས་པ་རེད།
ཨ་ཡི། ཨེཕ། སིཊོན། རྒྱལ་ཁབ། ༡༩༤༤ ཟླ་༦ ཚེས་༡༠
རང་ལོ་སུམ་ཅུ་སོ་ལྔ་ཟིན་པའི་ཨ་རིའི་གསར་འགོད་པ་ལྦེ་རི་ུན།
ཕ྄ཧརེ། ༡༩༤༠ ནང་ཕ་རན་སིའི་གྲུ་གཟིངས་འབབ་ཚུགས་ྱཱར་སེལ་དུ་སླེབས་པ་
རེད། ཁོའི་ལས་དོན་དེ་ནི། རྗེས་སུ་རྒྱལ་སྤྱིའི་སྲོག་སྐྱོབ་ཚོགས་ཆུང་ཞེས་གྲགས་
པ་དེའི་ངོ་ཚབ་ཏུ། ནཱ་ཛི་ནས་བྲོས་ཡོང་མཁན་ཚོ་ཨ་རིར་བདེ་ཐང་འབྱོར་ཐབས་ལ་
རམ་འདེགས་བྱེད་རྒྱུ་དེ་ཡིན། ཨ་རིའི་གཞུང་ལ་ཆ་མཚོན་ན། ཕ྄ཧརེ་ཡི་ལག་
རྗེས་རྣམས་ཡིད་འཕྲོག་པ། ཧ་ཅང་ཡིད་འཕྲོག་པ་ཞིག་རེད། འགོ་སྟོད་དུ་ཕ྄ཧརེ་
ཡིས་ཁོའི་རོགས་པ་བྱེད་ས་རྣམས་ལ་ཨ་རིའི་ཛ་དྲག་འགྲུལ་སྐྱོད་པའི་ཐོངས་མཆན་
ཐོབ་ཐབས་བྱས་ཏེ། མི་དེ་དག་ནཱ་ཛིས་བཙན་བཟུང་བྱས་པའི་ཕ་རན་སི་ནས་པ་རི་
ནིས་བརྒལ་ཏེ་སི་པེན་དང་།པུར་ཇུ་གྷེལ། དེ་ནས་ཨེཊ་ལཎ་ཊིཁ་བཅད་དེ་གཏོང་
ཐུབ་པ་རེད། འོན་ཀྱང་ཤི་ལ། ཨཡི་སོན་བྷརྒ་གིས་༼ང་ཚོ་རང་གི་དཔའ་བོ་
གཅིག་༽ ཅེས་པའི་ནང་དུ་འགྲེལ་བརྗོད་བྱས་པ་ལྟར་དེ་ཁུངས་མ་འཁྱོལ་བ་རེད།
ཝ྄ཧརེ་ཡི་ལས་ཀར་རྒྱབ་སྐྱོར་བྱས་ཏེ་ཐོངས་མཆན་སྤྲོད་མཁན་མྰར་སེལ་ནང་གི་ཨ་
རིའི་གཞུང་ཚབ་གཞོན་པ། ཧི་རམ། བྷིང་གྷམ་༡༩༤༡ ནང་ཁོ་པའི་གོ་གནས་ནས་
དགོངས་ཕོག་བཏང་བ་རེད། ཨ་རིའི་ཕྱི་སྲིད་དྲུང་ཆེའི་ལས་རོགས་བྷར་ཀན་རིཅ།
ལོང༌། ལ་ཕྱོགས་མི་དོ་དོམ་གྱི་གནད་དོན་ཐད་འགན་ཁུར་ཡོད་པས། ཁོས་ཐོངས་
མཆན་སྤྲོད་པར་ཕྱིར་འགྱངས་ནས་ཕྱིར་འགྱངས་བྱེད་པའི་ཆེད་དུ་ལས་བྱེད་པ་ཚོས་
འགོག་རྐྱེན་གང་ཐུབ་བཟོ་ཐུབ་པ་བྱེད་རྒྱུའི་འདོད་པ་ཡོད། ལོང་ལ་ཨ་རིས་ཨ་རི་བ་
ཚོའི་ཆེད་དུ་ཡོད་པའི་སྲིད་བྱུས་ཞིག་ལ་འདོད་འབབ་ཡོད། དཔོན་རིགས་ཚོར་མི་
དགོས་པ་དེ་ནི་ཝ྄ཧརེ་ལྟ་བུའི་བྲེལ་བ་ཅན་ཞིག་གིས་ཐོངས་མཆན་ལྡན་དང་མི་ལྡན།
ཚད་ལྡན་གྱི་ཡིག་ཆ་ཡོད་དང་མེད་ཚང་མར་རོགས་པ་བྱས་ཏེ་མི་མང་པོ་ཨ་རིའི་
མཚོ་མཐའ་རུ་སླེབས་རྒྱུའི་གོ་སྐབས་ཡོང་ཐབས་བྱེད་པ་དེ་རེད།
ཕྱི་ལོ་༡༩༤༡ ཟླ་༦ པའི་ནང་ཨ་རིའི་གཞུང་ཚབ་ཀྱིས་ཕ྄ཧརེ་ལ་དུས་
གཏན་གྱི་ཆེད་དུ་ཕ་རན་སི་ནས་ཐོན་དགོས་པའི་བཀའ་བཏང༌། ཁོ་ལ་ཁོའི་དུས་ཚོད་
ཤི་རན་པའི་ལག་འཁྱེར་དེ་ཨ་རིར་ཕྱིར་ལོག་མ་བྱས་བར་དུ་དུས་ཚོད་འགྱངས་རྒྱུའི་
ཆོག་མཆན་སྤྲོད་ཀྱི་མིན་གསུངས་པ་རེད། ཕ྄ཧརེ་ནང་དུ་ཕྱིར་འཁོར་སྐབས་ཁོ་ལ་
ལག་འཁྱེར་གསར་པ་མ་སྤྲད་པ་དང༌། ཁོའི་སྦྲགས་བརྒྱུད་ཀྱི་གནས་འཕྲིན་རིགས
ཀྱང་ཞིབ་བཤེར་བྱས་པ་རེད།
ཕྱི་ལོ་༡༩༦༧ ནང་ཝེ་རི་ཡན། ཝ྄ཧརེ་འདས་གྲོངས་སུ་འགྲོ་སྐབས་
ཀྱང་ཁོ་བོའི་ལས་ཀར་ངོས་ལེན་ཐོབ་མེད། ཁོང་འདས་གྲོངས་སུ་གྱུར་ཏེ་བཅུ་ཕྲག་
གསུམ་གྱི་རྗེས་སུ་ཡཱད། ཝ་ཤེམ། ཞེས་ཨིས་རེལ་གྱི་ཧོ་ལོ་ཁོསཊ་དྲན་རྟེན་ཐོག་
ཕྲཧརེ་ལ་གུས་བརྩི་ཐོབ་པ་རེད། དེ་ཉིན་ཨ་རིའི་ཕྱི་སྲིད་དྲུང་ཆེ་ཝ་རན། ཀིརི་སི
ཊོ་ཕར་གྱིས་འདང་ངེས་མིན་པའི་ཚིག་བརྗོད་འགའ་དང་བཅས་༼ཁོའི་དཔའ་ངར་
ལྡན་པའི་ལས་ཀ་དེར་དགོས་ངེས་ཅན་གྱི་རྒྱབ་སྐྱོར་ནམ་ཡང་ཐོབ་མེད་༽ ཅེས་
ངོས་ལེན་བྱས་པ་རེད།
དཀྱུས་མའི་དངོས་པོ།
ར་ཝན་ཌ་ནི་ཚད་གཞི་དུ་མའི་སྒོ་ནས་ལམ་ལྟོངས་མ་བྱུང་བའི་རྒྱལ་ཁབ་
ཅིག་རེད། དེ་ནི་དཔང་རྟགས་མང་པོ་ཡོད་པའི་སྐབས་སུ་རྐྱེན་ངན་གོད་
ཆག་འགོག་པ་དང་། ཐེ་བྱུས་མ་བྱས་པ་ནི་ནུབ་ཕྱོགས་མང་གཙོའི་གྱལ་
ཚོའི་ནོར་བ་རེད། དེ་ནི་མི་རིགས་སྡེབས་གསོད་ཀྱི་གནས་སྟངས་ཞིག་
ལ་ཚིག་བརྗོད་དེ་བཞིན་བདེ་སྤྱོད་མ་བྱས་པ་ཨ་རིའི་ནོར་འཁྲུལ་ཞིག་རེད།
དེ་ནི་ཞི་བདེ་བསྐྲུན་ཐབས་ཀྱི་ཁས་ཆོད་ཀ་གནས་མ་ཐུབ་པ་ཨ་རིའི་ནོར་
འཁྲུལ་ཞིར་རེད། འདི་དག་ཚང་མ་བསྡོམས་ན་ཚིག་བརྗོད་ཀྱི་ནོར་འཁྲུལ་
ཞིག་རེད། འདི་ངས་ཁྱེད་རང་ལ་བརྗོད་འདོད་ཡོད། མིའི་གོ་མཚོན་གྱི་
ནང་དུ་བརྗོད་ཚིག་ནི་སྲོག་འཕྲོག་པར་ཆེས་ནུས་པ་ཅན་གྱི་གོ་མཚོན་རེད།
འོན་ཀྱང་དེ་དག་སྟོབས་ཆེ་བའི་ཚེ་སྲེག་སྦྱིན་པའི་ལག་ཆ་ཡང་ཡོང་ཐུབ།
ད་རིང་ངར་ཡིད་ཆེས་རྙེད་པ་ཞིག་ལ་ངའི་མགྲོན་ཁང་ནང་གི་མི་གྲངས་༡༢༦༨
ཀྱི་ཚེ་སྲོག་སྐྱོབ་མཁན་དེ་ནི་བརྗོད་ཚིག་ཁོ་ན་རེད། ཆང་རག་མ་རེད་ལ།
དངུལ་མ་རེད། མཉམ་འབྲེལ་རྒྱལ་ཚོགས་མ་རེད། དེ་ནི་ནག་ཁུངས་ཀྱི་ཐད་
དུ་ཕྱོགས་པའི་བརྗོད་ཚིག་དཀྱུས་མ་དག་རེད།
པོལ། ར་སེ་སར་བྷ་ཧི་ན། ༡༩༩༤ ནང་ར་ལྦན་ཌའི་ནང་གི་ལི།
ཁོ་ལི་ནེས། མགྲོན་ཁང་གི་འདིན་སྐྱོང་བ།
དུས་རབས་བཅོ་བརྒྱད་ནང་གི་བསམ་བློ་བ་ཨེཌ་མོཌ། བྷརྐེ་ཡིས།
༼བྱ་བ་ངན་པ་རྒྱལ་བར་དགོས་མཁོ་གཅིག་ཡོད་པ་དེ་ནི་མི་བཟང་པོ་ཚོས་གང་
ཡང་མི་བྱེད་པ་དེ་རེད།༽ ཅེས་བྲིས། ར་ཝན་ཌའི་ནང་དུ་ཁོང་གིས་གང་བཤད་
པ་དེ་བདེན་པ་བྱུང་བ་རེད། ཕྱི་ལོ་༡༩༩༤ ཟླ་༤ ཚེས་༦ ཉིན་བསམ་བློ་སྔོན
བཏང་གིས་འཆར་གཞི་ལྡན་པའི་སྒོ་ནས་མི་རིགས་སྡེབ་གསོད་ཅིག་འགོ་བཙུགས་
སྐབས་འཛམ་གླིང་གི་སྲིད་དོན་པ་ཚོས་གང་ཡང་བྱས་མེད། ནོར་འཁྲུལ་དེས་བྱ་བ་
ངན་པ་ལ་རྒྱལ་ཁ་ཐོབ་ཏུ་བཅུག་པ་རེད། ཧུ་ཏུ་མཐར་ལྷུངས་པ་ཚོས་ཟླ་བ་གསུམ་
གྱི་ནང་དུ་ཏུཏ་སི་དང་། རང་དབང་གི་བསམ་བློ་ཅན་གྱི་ཧུ་ཏུ་མི་གྲངས་༨༠༠༠༠༠
དམར་གསོད་བཏང་བ་དང༌། སྐབས་དེར་སྟོབས་ཤུགས་ཅན་གྱི་སྲིད་གཞུང་དེས་ཁ་
ཕྱོགས་གཞན་དུ་བལྟས་ཏེ་བསྡད་པ་རེད།
ཟླ་ཡུན་དེ་དག་གི་རིང་ལ་ར་ཝན་ཌའི་མི་གཅིག་གིས་ཧུ་ཏུ་མི་གསོད་པ་
ཚོའི་ལག་ནས་སྐྱེས་པ་དང༌། བུད་མེད། ཕྲུ་གུ་བཅས་ཁྱོན་བསྡོམས་མི་གྲངས་༡༢༦༨
སྲོག་བསྐྱབས་པ་རེད། མི་ལི། ཀོ་ལིན་མགྲོན་ཁང་གི་འཛིན་སྐྱོང་བ། པོལ།
རུ་སེ་ས་བྷ་གི་ན་ཡིས་རང་སྲོག་འབེན་ལ་བཙུགས་ཏེ་མི་གསོད་པ་ཚོར་ཐེངས་
མང་ཁ་གཏད་བཅགས་པ་རེད། ཁོང་གི་ལོ་རྒྱུས་དེ་༼ར་ཝན་ཌའི་མགྲོན་ཁང་༽
ཞེས་པའི་གློག་བརྙན་དེའི་ནང་དུ་སྐྱར་ཟློས་བྱས་ཡོད། ཉེན་ཁ་ཆེ་མིན་ལ་མ་བལྟོས་
པར་རུ་སེ་ས་བྷ་གི་ན་ཡིས་༼མི་དཀྱུས་པ་ཞིག་༽ ཅེས་པའི་རང་རྣམ་དུ་༼དེར་
དཔའ་རྟགས་ཡིན་པ་དམིགས་བསལ་གང་ཡང་མེད། ངས་མི་དཀྱུས་མ་ཞིག་གིས་
ནམ་རྒྱུན་ལས་དཀྱུས་མ་གང་བྱེད་ཀྱི་ཡོད་པ་དེ་ངས་ཀྱང་བྱས་པར་རྩི་གི་ཡོད།༽
ཅེས་ཨུ་ཚུགས་བརྒྱབ་ཡོད།
རུ་སེ་ས་བྷ་གི་ན་དང་གཞན་དག་ཚོའི་སྙིང་སྟོ ོབས་དེར་རྒྱལ་
སྤྱིའི་བློ་སྟོབས་ཀྱིས་ནམ་ཡང་འགྲན་ཟླ་བྱེད་ཐུབ་མེད། དེའི་ཚབ་ཏུ་དཀའ་ངལ་
དེ་སེལ་འདོད་མཁན་གྱི་ཕྱི་རྒྱལ་བ་ཚོ་ཡང་ནས་ཡང་དུ་གཉའ་བཅགས་པ་རེད།
མི་རིགས་སྡེབ་གསོད་འགོ་མ་ཚུགས་པའི་ཟླ་བ་གསུམ་གྱི་གོང་དུ་ར་ཝན་ཌའི་ནང་
གི་མཉམ་འབྲེལ་རྒྱལ་ཚོགས་དམག་དཔུང་གི་ཁེ་ན་ཌའི་དམག་དཔོན། རོ་མིཡོ།
ཌ་ལེ་རི་ཡིས་ར་ཝན་ཌའི་རྒྱལ་ས་ཀི་ག་ལིའི་ནང་གི་གསང་བའི་གོ་མཚོན་གྱི་དོ་བོ་
དང༌། སྲོག་ཐོག་གཏོང་རྒྱུའི་མིང་གཞུང་གི་སྐོར་ལ་ཤེས་པ་རེད། ཌ་ལེ་རི་ཡིས་
ནིའུ་ཡོརྐ་ཏུ་ཡོད་པའི་མཉམ་འབྲེལ་རྒྱལ་ཚོགས་ཀྱི་ལས་ཁུངས་ཨ་མར་གོ་མཚོན་
དེ་དག་དོ་དམ་བྱེད་རྒྱུ་དང་། དེར་བརྟེན་དམར་གསོད་ཀྱི་གཡོ་བྱུས་བཏིང་བ་དེ་
སྔོན་འགོག་བྱེད་རྒྱུའི་འདོད་པ་ཡོད་སྐོར་ཏར་འཕྲིན་ཕུལ་བ་རེད། ཁོང་གི་༡༩༩༤
ཟླ་༡ ཚེས་༡༡ ཉིན་གྱི་ཁོང་གི་འཕྲིན་ཐུང་དེས་༼གང་དུ་ཆོད་སེམས་ཞིག་ཡོད་པ།
དེར་ལམ་བུ་ཞིག་ཡོད། ང་ཚོ་ཆས་འགྲོ་༽ ཞེས་སྤྲོ་བའི་ངང་ནས་མཇུག་བསྡུས་
ཡོད། འོན་ཀྱང་ནིའུ་ཡོརྐ་ཏུ་ཆོད་སེམས་ཡོད་པ་མ་རེད། དེས་ན་ལམ་བུ་ཡང་མེད།
ཌ་ལི་རི་ལས་ཀ་བྱེད་རྒྱུ་ནས་བཀག་པ་རེད། ཁོས་ངོ་རྒོལ་བྱས་པ་རེད་དེ་དྲག་ཤུལ་
གིས་ཁས་མ་བསླང་པ་རེད།
སྡེབ་གསོད་དངོས་སུ་འགོ་ཚུགས་སྐབས་ར་ཝན་ཌའི་ཐོག་ལ་སེམས་
འཚབ་ཡོད་མཁན་ཚོ་ཡ་མཚར་སྐྱེས་མེད། ར་ཝན་ཌའི་ལས་འགལ་བ་མོ་ནིག
མུ་ཇ་ཝ་མ་རི་ཡས་སྡེབ་གསོད་འགོ་མ་བཙུགས་སྔོན་གྱི་དོ་སྣང་ཆེན་པོའི་སྒོ་ནས་གྲ་
སྒྲིག་བྱས་པའི་དེ་མ་ཐག་པའི་ལས་གཞི་དེའི་འཇིགས་སྣང་གི་སྐོར་བྲིས་ཡོད། མུ་ཇ་
ཝ་མ་རི་ཡས་མོ་རང་གི་གྲོགས་པོ། འགྲོ་བ་མིའི་ཐོབ་ཐང་ལྟ་རྟོགས་ཚོགས་པ་ནས་
ཡིན་པའི་ཨེ་ལི་སོན། ཌེས། ཕོར་ཇེས་ལ་གཏོང་བཞིན་པའི་ཁ་པར་དེ་མི་གསོད་པ་
ཚོས་ཉི་མ་དང་པོ་དེར་མོའི་སྒོ་བརྡུང་བཞིན་པའི་སྐབས་སུ་མཚམས་བཞག་པ་རེད།
མོས་ཕྱིས་སུ་མི་རིགས་སྡེབ་གསོད་ཀྱི་བྱུང་བ་དངོས་༼ལོ་རྒྱུས་ཤོད་མཁན་གཅིག་
ཀྱང་མ་ཞོག་༽ ཞེས་པ་འབྲི་མཁན་ཌེས། ཕོར་རྗེས་ལ་༼ཐུགས་རྗེ་གཟིགས།
ངའི་ཕྲུ་གུར་བདག་པོ་བརྒྱབ་རོགས། ང་ལ་གནས་ཚུལ་འདི་ཁྱེད་རང་གིས་གོ་
འཇུག་འདོད་མེད།༽ ཅེས་བརྗོད་པ་རེད། བྷིལ། ཁི་ལིན་ཊོན་གྱིས་མི་རིགས་
སྡེབ་གསོད་མ་བྱུང་གོང་ཟླ་བ་བཞིའི་སྔོན་དུ་༼ཁྱེད་རང་གི་སྙིང་སྟོབས་དེ་ང་ཚོ་
ཚང་མར་སྐུལ་མ་ཞིག་རེད་༽ ཅེས་བརྗོད་སའི་མུ་ཇ་ཝ་མ་རི་ཡ་ནི་ཁང་ཐོག་ཏུ་
ཡིབ་རྗེས་རྫུ་འཕྲུལ་གྱིས་སྐྱབས་པ་ཞིག་རེད། མོས་ར་ཝན་ཌ་ནས་བྲོས་ཏེ་མོ་རང་
དང་མི་རིགས་སྡེབ་གསོད་ཀྱི་ལོ་རྒྱུས་བཤད་པ་རེད། འོན་ཀྱང་སྲིད་དོན་པ་ཚོས་ཉན་
ཡོད་པ་མ་རེད། ས་གནས་སུ་ཡོད་པའི་འགྲོ་བ་མིའི་ཆེད་ཀྱི་སྒྲིག་འཛུགས་དཔེར་ན།
ས་མཚམས་མེད་པའི་སྨན་པ་བཅས་ཀྱིས་ཡང་ཡང་ཉེན་བརྡ་ཨོཀ་ཕརམ་དང་།
བཏང་བ་རེད་དེ། ད་དུང་ཡང་སྲིད་དོན་པ་ཚོས་འགུལ་སྐྱོད་མ་བརྒྱབ་པར་རྣ་མཆོག་
ལྟེབས་རྩིས་བྱས་ཏེ་བསྡད་པ་རེད།
སྟོབས་ཤུགས་ཆེ་བའི་སྲིད་གཞུང་ཚོས་སྐྱོན་བརྗོད་བྱེད་ཕོད་མཁན་མཉམ་
འབྲེལ་རྒྱལ་ཚོགས་བདེ་འཇགས་ལྷན་ཁང་གི་ཚོགས་མིའི་རྒྱལ་ཁབ་ཆུང་གྲས་
ནིའུ་ཛར་ལེཎཌ་བཅས་ལ་ད་དུང་ཁ་བརྡུང་བཏང་བ་རེད།ཅེག་སྤྱི་མཐུན་དང་།
དབྱིན་ཇིའི་གཞུང་ཚབ་ཀྱིས་ཁོ་རང་གི་ཅེག་སྤྱི་མཐུན་གྱི་ལས་རོགས་དེར་གལ་ཏེ་
མི་རིགས་སྡེབ་གསོད་ཀྱི་སྐོར་བཤད་ན་བདེ་འཇགས་ལྷན་ཁང་དེ་དགོད་བྲོ་བའི་
གནས་ཞིག་ཏུ་གྱུར་གྱི་རེད་ཅེས་བརྗོད་པ་རེད། ས་མན་ཐ། པ་ཝར་གྱི་པུ་ལི་ཛར་
གཟེངས་རྟགས་ཐོབ་པའི་༼དམྱལ་བའི་ནང་གི་དཀའ་ངལ་ཞིག་༽ ཞེས་པའི་
ནང་འགྲེལ་བརྗོད་བྱས་དོན་ལ། ཨ་རིའི་འཛིན་སྐྱོང་གིས་གཞུང་གི་ལས་བྱེད་ཚོར་
མི་རིགས་སླེབ་གསོད་ཡིན་པ་ངོས་ལེན་བྱེད་མ་ཆོག་པ་བཟོས་པ་རེད། ངོས་ལེན་
བྱས་པ་ཡིན་ན་ཨ་རི་ལ་མིའི་སྲོག་སྐྱོབ་པའི་འགན་ཁུར་བབས་རྒྱུ་ངེས་པས་སོ།
ཨ་རིའི་ཕྱི་སྲིད་ལྷན་ཁང་གིས་པ་ཝར་གྱིས་བཤད་པ་ལྟར་༼མི་རིགས་སྡེབ་གསོད་
ཀྱི་ཚིག་དེ་གཡོལ་ཐབས་ཀྱི་འཁྲབ་སྟོན་ཟླ་བ་གཉིས་རིང་༽འགོ་བཙུགས་པ་རེད།
ཕ་རན་སི་ཡིས་དེ་ལས་བརྒལ་ཏེ་མི་མང་སྡེབ་གསོད་གཏོང་མཁན་གྱི་སྲིད་དོན་པ་
ཚོའི་སྣེ་ལེན་ཞུས་པ་རེད།
མི་རིགས་སྡེབ་གསོད་ཀྱི་འཆར་གཞིའི་ཆ་ཤས་ལྟེ་བ་ཞིག་སྡང་ཟུག་ཅན་
གྱི་རླུང་འཕྲིན་ལས་རིམ་དེ་ཆགས་པ་རེད། རླུང་འཕྲིན་རྒྱང་སྲིང་གིས་མི་གསོད་
ལག་དམར་ཚོ་ལ་དངོས་སུ་ཏུཏ་སི་༼ཞུ་ལུ་མ་༽ ཚོ་གསོད་དགོས་པའི་ལམ་
སྟོན་བྱས་པ་རེད། སྤྱིར་བཏང་ངོས་ལེན་ཡོད་པ་ཞིག་ལ་རླུང་འཕྲིན་རྒྱང་སྲིང་རྣམས་
བཀག་ཡོད་ན། དེས་བརྡ་སྟོན་ཤུགས་ཆེ་ཞིག་བཏང་སྟེ་མི་སྲོག་སྐྱབས་ཐུབ་ཡོད་
ངེས་རེད། ཡིན་ན་ཡང་པེན་ཊ་གྷོན་གྱིས་མི་རིགས་སྡེབ་གསོད་བྱུང་སྟེ་ཟླ་བ་གཅིག་
ཕྱིན་སྐབས་བྲིས་པའི་ཟིན་ཐོ་ཞིག་གི་ནང་དུ་རླུང་འཕྲིན་བཀག་འགོག་བྱེད་རྒྱུ་དེ་ལ་
འགྲོ་སོང་ཕོན་ཆེ་ཡིན་སྐོར་བཀའ་ཁྱབ་བཏང་ཡོད། འགྲོ་གྲོན་དེ་ཆུ་ཚོད་གཅིག་ལ་
ཨ་སྒོར་༨༥༠༠ གནས་ཡོད་ཀྱི་རེད། དེ་ནི་མི་གྲངས་འབུམ་ཕྲག་འགའ་ཤས་སྲོག་
སྐྱོབ་ཐུབ་པའི་ནུས་པའི་རིན་འབབ་ཧ་ཅང་ཆེ་བ་ཡིན་སྙམ་པ་རེད།
རང་ཉིད་ཀྱི་སྙིང་སྟོབས་དང་རང་གི་བརྗོད་ཚིག་གི་ལམ་ནས་རུ་སེ་ས་
བྷ་གི་ན་ཡིས་སྲོག་མང་པོ་བསྐྱབས་པ་རེད། གྲངས་ལས་འདས་པའི་ར་ཝན་ཌ་པ་
གཞན་ཚོས་གྲོགས་པོ་དང་ཁྱིམ་མཚེས་སྐྱོབ་པའི་དོན་དུ་རང་ཉིད་ཀྱི་ཚེ་སྲོག་ལ་ཉེན་
ཁ་བཟོས་ཡོད། གལ་ཏེ་ཤེས་ཚོར་བྱུང་ཡོད་ན་སྙིང་རྗེ་ཅན་གྱི་བྱེད་ལས་རེ་རེས་
སྲོག་སྐྱོབ་བྱེད་མཁན་གྱི་སྐྱེས་པའམ་བུད་མེད་དེའི་སྲོག་ཤོར་ཡོད་པ་གདོན་མི་ཟ།
ཌ་ལེ་རི་དང་ཁོང་གི་མཉམ་འབྲེལ་རྒྱལ་ཚོགས་ཀྱི་དཔུང་དམག་ཆུང་ངུ་དེས་ཀྱང་།
ནིའུ་ཡོརྐ་ནས་རྒྱབ་སྐྱོར་མ་བྱུང་ཡང༌། ཚེ་སྲོག་མང་པོ་བསྐྱབས་ཡོད། ཁོང་རང་
གིགིས་གང་བྱེབྱེད་ཐབས་གནང་པ་དེར་ར་ཝན་ཌ་པ་ཚོས་བསྔགས་བརྗོད་ཐོབ་པའི་ཌ་ལེ་
རི་ལ་ལོ་འགའི་རྗེས་སུ་ཁོང་རང་ལ་གང་བྱུང་བ་དེའི་རྐྱེན་བྱས་ཏེ་རྩ་གྲིབ་ཀྱི་ནད་
གཞི་བྱུང་བ་རེད། ཁོང་གིས་གཟེངས་རྟགས་ཐོབ་པའི་རང་རྣམ་༼འདྲེ་ལ་ལག་པ་
གཏོང་བ། ར་ཝན་ཌའི་ནང་གི་འགྲོ་བ་མིའི་རིགས་ཀྱི་ནོར་འཁྲུལ་༽ ཞེས་པ་ཞིག་
རྗེས་སུ་བྲིས་པ་རེད།
ཡིན་ན་ཡང་ལོ་སུམ་ཅུའི་གོང་དུ་མིལ་གྷརམ་གྱི་ཚོད་ལྟ་བཞིན་༼ལེའུ་
བདུན་པའི་ནང་གི་གློག་གི་སྦིར་གཏོང་བ་དང་། བཟང་སྤྱོད་ཀྱི་སྐེད་ཚིགས་
དང་འབྲེལ་བ་༽རང་གནོང་ཤུགས་ཆེ་ཡོད་མཁན་ཚོས་ནག་ཉེས་གཞན་ཐོག་ཏུ་
འགེལ་རྒྱུར་དམིགས་བསལ་འདོད་པ་ཆེ་བ་ཡོད་པ་མངོན། སྲིད་འཛིན་བྷིལ།
ཁི་ལིན་ཊོན་གྱིས་ཁོང་གི་སྲིད་གཞུང་གིས་ར་ཝན་ཌའི་སྡུག་བསྔལ་ལས་གཡོལ་
ཐབས་བྱེད་པའི་ཐག་གཅོད་དེར་དགོངས་དག་ཕྱེད་ཀ་ཞིག་ཞུས་པ་རེད། ༼འགན་
ཁུར་དེ་ངའི་མཚམས་ནས་རྫོགས་ཀྱི་རེད་༽ ཅེས་པའི་ཚིག་བརྗོད་དེར་གོ་བ་ཁྱད་
མཚར་ཞིག་བླངས་ཏེ། སྲིད་འཛིན་གྱིས་ནོར་འཁྲུལ་དེ་རང་ཉིད་ཀྱི་ཐོག་ཏུ་མ་ཡིན་
པར་༼ངའི་སར་ཐག་གཅོད་འདི་རིགས་འཁྱེར་ཡོང་མཁན་གྱི་མི་སྡེ་༽ ཚོའི་ཐོག་
ཏུ་བཀལ་བ་རེད།
བྱ་བ་ངན་པར་མིང་ནས་འབོད་པ།
ཊར་ཀི་ཡི་ནང་སྲིད་བློན་ཆེན་ཊ་ལཱཏ། པ་ཤཱ་ལྐོག་གསོད་བྱས་པའི་གྱོད་འཛུགས་
བྱུང་བའི་ཨ་རིའི་ན་གཞོན། སོག་ཧོ་མོན། ཊེ་ལི་རི་ཡན་གྱི་༡༩༢༡ ལོའི་ཁྲིམས་
བཤེར་ནས་དེ་འགོ་ཚུགས་པ་རེད། རང་ལོ་ཉེར་གཅིག་ལོན་པའི་པོ་ལཎཌ་ནས་
ཡིན་པའི་ཇུའུའི་ཁྲིམས་ཀྱི་སློབ་ཕྲུག་ར་ཕེལ། ལེམ་ཀིན་གྱིས་ཅིའི་ཕྱིར་ཊེ་ལི་རི་
ཡན་ལ་གྱོད་འཛུགས་བྱེད་དགོས་པ་དང༌། ཕྱི་ལོ་༡༩༡༥ ལོའི་ཨར་མན་ནི་ཡའི་
ཡུལ་མི་འབུམ་ཕྲག་མང་པོ་བཙན་ཤེས་ཀྱིས་གྲོམ་བགྲོད་བྱེད་བཅུག་སྟེ་དམར་གསོད་
གཏོང་མཁན་ཊར་ཀའི་ནང་སྲིད་བློན་ཆེན་ལ་གྱོད་འཛུགས་བྱེད་མི་དགོས་པའི་གནས་
་ཚུལ་དེ་རྟོགས་མ་ཐུབ་པ་རེད། ལེམ་ཀིན་གྱིས་རང་གི་ཁྲིམས་ཀྱི་སློབ་དཔོན་ལ།
མི་ཞིག་གིས་མི་གཅིག་བསད་ན་ནག་ཉེས་ཡིན་པ་དང༌། མི་དེ་ལ་མནར་གཅོད་
གཏོང་མཁན་དེས་མི་ས་ཡ་གཅིག་ལས་མང་བ་བསད་ཀྱང་ནག་ཉེས་མ་ཡིན་པ་ཅི་
ཡིན་ནམ་ཞེས་དྲིས་པ་དང་ལྷན་དུ་༼འདི་ནི་མི་མཐུན་པ་ཤུགས་ཆེ་ཤོས་དེ་རེད་༽
ཅེས་བརྗོད་པ་རེད།
ལོ་ཉི་ཤུའི་རྗེས་སུ་ཧིཊ་ལར་གྱིས་རྩ་མེད་བཟོ་བའི་ལས་འགུལ་དེ་འགོ་
བཙུགས་སྐབས། མི་འབོར་ཡོངས་རྫོགས་མཇུག་འབྲས་མེད་པའི་སྒོ་ནས་དམར་
གསོད་གཏོང་བའི་བསམ་ཚུལ་དེར་ཛ་དྲག་གི་ཐབས་ཤེས་ཞིག་གི་དགོས་མཁོ་སྔར་
ལས་ཤུགས་ཆེར་གྱུར་པ་རེད། ཧིཊ་ལར་གྱིས་རང་གི་ལས་རོགས་ཚོ་ལ་མི་སྡེ་སྡེབ་
གསོད་བྱས་པའི་ཉེས་པ་ལས་ཐར་རྒྱུ་དེ་ལས་པོ་རེད་ཅེས་བཤད་པ་དང་ལྷན་དུ་༼ད་
ཆ་ཨར་མན་ནི་ཡ་པ་ཚོ་སུས་དྲན་གསོ་བྱེད་ཀྱི་ཡོད་རེད་དམ།༽ ཞེས་དྲིས་པ་རེད།
ཧིཊ་ལར་གྱིས་པོ་ལཎཌ་ལ་བཙན་འཛུལ་བྱས་ཏེ་ཟླ་བ་གཅིག་གི་རྗེས་སུ།
ཕྱི་ལོ་༡༩༣༩ ཟླ་༡༠ པའི་ནང་ལེམ་ཀིན་པོ་ལཎཌ་ནས་སུཝི་ཌན་དུ་བྲོས་པ་རེད།
ལོ་གཉིས་ཀྱི་རྗེས་སུ་ཁོང་ཨ་རིར་འབྱོར་ཏེ། བྱང་ཁེ་རོ་ལཡི་ནའི་ཌུཀ་གཙུག་ལག་
སློབ་གཉེར་ཁང་དུ་དགེ་རྒན་གྱི་ལས་ཀ་བྱས་པ་རེད། དེར་ཡོད་སྐབས་ཁོང་གིས་
རང་ཉིད་ལ་བཅུ་ཕྲག་གཉིས་ཀྱི་རིང་གཙེས་པའི་བསམ་བློ་དེའི་ཐོག་ལས་ཀ་བྱས་པ་
རེད། ༡༩༤༣ ལོར་ཁོང་གིས་ཧིཊ་ལར་གྱི་ཤར་ཡོ་རོབ་ནང་གི་མི་གསོད་འཕྲུལ་
འཁོར་ཐོག་ཤོག་གྲངས་བདུན་བརྒྱ་ཅན་གྱི་བསྟན་བཅོས་༼ཡོ་རོབ་ཁྲིམས་ཀྱི་སྲོག
ཤིང་༽ ཞེས་པའི་དེབ་དཀའ་རྙོག་སེལ་ཐབས་ཀྱི་གྲོས་འཆར་ཡང་ཡོད་པ་ཞིག་
དཔར་བསྐྲུན་བྱས་པ་རེད། ལེམ་ཀིན་གྱིས་དེ་བར་དུ་མིང་མེད་པའི་ནག་ཉེས་དེ་ངོས་
འཛིན་བྱེད་པར་དྲན་བདེ་ལ་ཚིག་གཅིག་ཡིན་པ་ཞིག་དགོས་ངེས་ཅན་ཡིན་པའི་ཡིད་
ཆེས་བྱས་པ་རེད། མི་གསོད་ཅེས་པའི་ཚིག་དེས་སྐྱེ་བོ་ཞིག་སྲོག་གཅོད་པའི་དོན་
སྟོན། བྱིས་པ་གསོད་པ་ནི་ཕྲུ་གུའི་སྲོག་གཅོད་པར་གོ། མི་རིགས་དང་མི་སྡེའི་
སྐད་དོད་དུ་གྷི་རི ཀ་གི་ཚིག་ཇེ་ནོ་ཞེས་པ་གཡར་ཏེ་ལེམ་ཀིན་གྱིས་ཇེ་ནོ་སཡིཌ་
འམ། མི་རིགས་སྡེབ་གསོད་ཅེས་པའི་ཚིག་གསར་འདིའི་སྲོལ་གཏོད་པ་རེད།
ཚིག་དེ་མྱུར་པོར་དར་ཁྱབ་ཆེན་པོ་བྱུང༌། ཡིན་ན་ཡང་༡༩༤༥ རྗེས་སུ་
ཡང་སྲིད་གཞུང་མང་པོས་མི་རིགས་སྡེབ་གསོད་དེ་ཁྲིམས་འགལ་ཡིན་པ་བཟོ་
དགོས་པའི་དགོས་པ་དེ་ཁས་བླངས་མེད། ལེམ་ཀིན་གྱིས་མི་གཅིག་ལག་གཅིག་
དང་རྗེས་ཆགས་གཙང་མའི་སྒོ་ནས་རྒྱལ་འབྲེལ་ཐབས་བྱུས་ཀྱི་འཐབ་རྩོད་དེ་བརྩོན་
པ་ལྷོད་མེད་ཀྱིས་མུ་མཐུད་པ་རེད། ལེམ་ཀིན་གྱི་ཆོད་སེམས་དེས་རྐྱེན་པས་༡༩༤༨
ལོར་མཉམ་འབྲེལ་རྒྱལ་ཚོགས་སུ་མི་རིགས་སྡེབ་གསོད་དེ་ཁྲིམས་འགལ་དུ་བརྩི་
བའི་གྲོས་ཆོད་ཅིག་སྲིད་གཞུང་ཚོས་བཞག་པ་རེད།
ཡིན་ན་ཡང་ཤོག་ལྷེ་རྐང་གཅིག་ཡོད་པ་དེས་དངོས་ཡོད་གནས་སྟངས་
ལ་འགྱུར་བ་གང་ཡང་ཐེབས་མེད། ལེམ་ཀིན་གྱི་རྣམ་ཐར་འབྲི་བ་པོ་ཇོན། ཀུ་པར་
གྱིས་ལེམ་ཀིན་གྱི་ཁྲིམས་ཀྱི་སློབ་ཟུར་ཞིག་ལུང་འདྲེན་བྱས་ཏེ་བརྗོད་དོན་ལ།
ཁོང་གི་མཛད་རྗེས་དེ་དག་ལ་ལོ་མང་པོའི་རྗེས་སུ་ངོས་འཛིན་ཐོབ་ཀྱི་རེད་ཅེས་སློབ་
ཕྲུག་དེས་༡༩༥༡ ལོར་ལེམ་ཀིན་ལ་བྲིས་པ་རེད། དེ་ཡང་༼སྐུ་ཉིད་ཀྱིས་རང་
གི་ཕྱག་ལས་ཀྱི་གྲུབ་འབྲས་མཐོང་མི་ཐུབ་པ་དེ་བདེན་པ་རེད། འོན་ཀྱང་སྐུ་ཉིད་ཀྱི་
ཕྱག་ལས་ནི་རླབས་ཆེན་རེད། མི་རབས་འདི་ལས་ཀྱང་ཆེས་རླབས་ཆེ་བ་རེད།༽
ཅེས་སྨྲས།
༡༩༥༩ ལོར་ལེམ་ཀིན་སྐུ་གཤེགས་པ་རེད། ཁོང་གི་ཞུགས་འབུལ་དེར་
མི་བདུན་སླེབས་ཡོད། འོན་ཀྱང་ཁོང་གི་མཛད་རྗེས་ལ་ཕུགས་རྒྱང་རིང་པོའི་ལྟ་
ཚུལ་དགོས་པའི་སྐོར་དེ་ལེམ་ཀིན་གྱི་སློབ་ཕྲུག་དེ་བདེན་པ་རེད། ལེམ་ཀིན་གྱིས་
རང་གི་ཁྲིམས་ཀྱི་སློབ་དཔོན་དང་ལྷན་དུ་རྩོད་པ་བརྒྱབ་སྟེ་ལོ་དགུ་བཅུ་སོང་བའི་
རྗེས་སུ་ཁོང་གི་མཛད་རྗེས་ཀྱིས་རྒྱུ་བྱས་ཏེ། མི་རིགས་སྡེབ་གསོད་དེར་མཐའ་མར་
གདོང་ལེན་བྱས་པ་རེད།
བརྒྱ་ཕྲག་ཉི་ཤུ་པའི་མཇུག་དང༌། བརྒྱ་ཕྲག་ཉེར་གཅིག་པའི་འགོ་སྟོད་དུ་
འགྲོ་བ་མིའི་ཐོག་ཏུ་བསགས་པའི་ནག་ཉེས་དང༌། མི་རིགས་སྡེབ་གསོད་བྱུང་སའི་
ལུང་པ། བྷོས་ནི་ཡ་དང༌། ཁེམ་བྷོ་ཌི་ཡ། ཨི་རཱག ར་ཝན་ཌ། དེ་མིན་ལུང་པ་
གཞན་དང་བཅས་པའི་ནང་དུ་ནག་ཉེས་འཕོག་པ་དང་གྱོད་འཛུགས་བྱས་པ་བྱུང་ཡོད།
ཕྱི་ལོ་༢༠༠༩ ལོར། ༢༠༠༢ ནང་ཐོག་མར་བྱུང་བའི་རྒྱལ་སྤྱིའི་ནག་ཉེས་ཁྲིམས་
ཁང་གསར་དུ་བཙུགས་པ་དེས། ཌར་ཕུར་ནང་དུ་ཡུལ་མི་འབུམ་ཕྲག་དུ་མ་རྐྱེན་ལམ་
དུ་བཏང་བར་བརྟེན། སུ་ཌན་གྱི་སྲིད་འཛིན་ཨོ་མར། ཨལ་བྷ་ཤིར་ལ་ཁྲིམས་ཐོག་
ནས་ཉེས་འཛུགས་བྱུང་བ་རེད། ལེམ་ཀིན་འདས་གྲོངས་སུ་ཕྱིན་ཏེ་བརྒྱ་ཕྲག་ཕྱེད་ཀྱི་
རྗེས་སུ་ཁོང་གི་ཤུགས་རྐྱེན་དེ་དེ་སྔ་ལས་ཀྱང་ཧ་ཅང་ཤུགས་ཆེ་བ་ཚོར་གྱི་ཡོད།། །།

༡༤  གློག་རྡུལ་གྱི་ངོ་ལོག

ཁྱེད་ཀྱིས་མཁྱེན་གསལ་ལྟར། ཏར་འཕྲིན་འཕྲུལ་འཁོར་ནི་ཆེས་རིང་བའི་ཞི་མི་
ཞིག་དང་འདྲ། ཁྱེད་རང་གིས་ཞི་མི་དེའི་རྡ་མ་ནིའུ་ཡོརྐ་ཏུ་འཐེན་ན། དེའི་མགོ་དེ་
ནས་མེའུ་ཞེས་ལོས྄་ཨན་ཇེ་ལས་ནས་ཟེར་གྱི་རེད། ཁྱེད་རང་གིས་འདིར་གོ་རྟོགས་
བྱུང་སོང་ངམ། རླུང་འཕྲིན་གྱིས་ཀྱང་འདི་དང་གཅིག་མཚུངས་ལས་ཀ་བྱེད་ཀྱི་རེད།
ཁྱེད་རང་གིས་འདི་ནས་བརྡ་གཏོང་དང་། ཁོང་ཚོར་ཕ་གིར་སླེབས་ཀྱི་རེད། མི་ཌྷདྲ་
བ་གཅིག་དེ་ཞི་མི་ཡོད་པ་མ་རེད།
ཨེལ་ལྷཊ། ཨེནས྄་ཊིན། དེང་རབས་བརྡ་འཕྲིན་གྱི་ངོ་མཚར་འགྲེལ་བརྗོད་བྱེད་བཞིན་པ།
ཚང་མས་རང་གི་ནང་དུ་ཀམ་པུ་ཊར་དགོས་པ་དེར་རྒྱུ་མཚན་འགྲེལ་ཡོད་པ་མ་རེད།
ཀེན། ཨོལ་སེན། འཕྲུལ་རིགཡོ་ཆས་མཉམ་འབྲེལ་གྱི་གཙོ་འཛིན། ༡༩༧༧
ཊུལྦ་ཊར་གྱི་ཨང་རྩིས།
སུས་ལག་པས། འོན་ཀྱང་ཁྱེད་རང་དང་ངའི་ལག་པས་ཕྲ་ཡོལ་འདི་དག་
འཐེན་ཐུབ་ཀྱེ་རེད།
ཤིརིན། ཨི་བྷ་ཌིའི་༼སད་བཞིན་པའི་ཨིརཱན། གྱེན་ལངས་དང་རེ་བའི་རྣམ་
ཐར།༽ ཞེས་པའི་ནང་ལུང་འདྲེན་བྱས་པའི་༼ཡ་རེ། ཌ་བྷིས་ཊ་ནི།༽ ཞེས་པའི་
ཨི་རཱན་གྱི་གཞས་ཞིག་ལས་བླངས།
ཕྱི་ལོ་༢༠༠༩ ཟླ་༦ པའི་ཨི་རཱན་གྱི་སྲིད་འཛིན་འོས་བསྡུའི་གོང་ལ་
བསམ་ཤོག་བསྡུ་ལེན་བྱས་པ་དེས། ཕྱོགས་འགལ་ཚོགས་པའི་འོས་དམིགས་མིར་
ཧོ་སེན། མོ་ས་ཝི་ལ་མང་མོས་གཙང་མ་ཞིག་ཡོད་པ་བསྟན་ཡོད། དབང་འཛིན་པ་
ཚོས་མཁྲེགས་འཛིན་ཅན་གྱི་སྲིད་འཛིན་མེཧ་མུཌ། ཨེ་མ་ཌི་ནེ་ཇཌ་ལ་༡ ནས་༢
ཀྱི་འོས་གྲངས་ཤུགས་ཆེར་ཐོབ་སྟེ་སྐྱར་འདེམས་བྱུང་ཡོད་པའི་གསལ་བསྒྲགས་བྱས་
སྐབས། ཨི་རཱན་གྱི་འོས་ཤོག་འཕེན་མི་ས་ཡ་མང་པོས་དེ་དྲང་བདེན་མ་ཡིན་པ་ཤེས།
ན་གཞོན་དང་རྒན་པ། བུད་མེད་དང་སྐྱེས་པ། ལས་མི་དཀྱུས་མ་དང་ཁྱིམ་
ཚང་འབྲིང་ནས་ཡིན་པའི་མི་མང་འབུམ་ཕྲག་གིས་གཞུང་གིས་རྒྱབ་སྐྱོར་ཡོད་པའི་
བྷ་སིཇ་བྱ་ར་བ་ཚོའི་དྲག་གནོན་ལ་རྩི་མེད་བྱས་ཏེ། སྲང་ལམ་སྟེང་དུ་ཐོན་པ་རེད།
ཨཻ་རཱན་བ་ཚོས་བྷ་སིཇ་གྱིས་སྙོབས་ཐབས་མེད་ས་རང་རང་གི་ཁང་བརྩེགས་ཀྱི་ཐོག་
ཏུ་འཛོམས་ཏེ། ༼དཀོན་མཆོག་ནི་མཆོག་ཏུ་གྱུར་པ་རེད། སྲིད་དབང་སྒེར་འཛིན་
པ་ཤི་དགོས་༽ ཞེས་སྐད་འབོད་བྱས་པ་རེད། འབོད་ཚིག་འདི་དག་ནི་བཅུ་ཕྲག་
གསུམ་གྱི་སྔོན་ལ་རྒྱལ་པོ་ཤཱ་ཁྲི་ལས་འབེབས་པའི་གསར་བརྗེའི་སྐབས་སུ་ཐོས་མྱོང་
བྱུང་ཡོད།
ཨི་རཱན་བ་ཚོས་སྐད་འབོད་བྱས་པ་དེར་སྲིད་སྐྱོང་བ་ཁོང་ཁྲོ་ཤུགས་ཆེ་
ལངས་པ་རེད། དབང་འཛིན་པ་ཚོས་གདོང་དེབ་དང༌། སྤྱི་ཚོགས་འབྲེལ་ལམ་གྱི་
དྲྭ་གནས་ཁག དེ་བཞིན་ཁ་པར་བརྒྱུད་བརྡ་འཕྲིན་གཏོང་ལེན་བྱེད་རྒྱུའི་ཆ་ཤས་གང་
འཚམ་བཀག་པ་རེད། ཕྱིའི་རྒྱལ་ཁབ་ཁག་གི་གསར་འགོད་པ་ཚོ་ལུང་པ་ནས་ཕྱིར་
འབུད་བྱས། ལུང་པར་ལྷག་པའི་གསར་འགོད་པ་ཚོར་སྲང་ལམ་སྟེང་ནས་གནས་
ཚུལ་མཁོ་སྤྲོད་བྱེད་མི་ཆོག་པ་བཟོས།
དམ་དྲག་ཇི་ཙམ་ཡོད་པར་མ་བལྟོས་པར་ཨི་རཱན་པ་ཚོ་དང་འཛམ་གླིང་མི་
མང་ལ་གནས་ཚུལ་ཐོབ་པ་རེད། སྐབས་གཅིག་ལ་བྷི་བྷི་སིའི་པར་ཤི་ཡའི་ཞབས་ཞུ་
ཁང་ལ་ཨི་རཱན་ནང་ནས་སྐར་མ་གཅིག་ལ་གནས་ཚུལ་བརྙན་འཕྲིན་ལྔ་ཙམ་འབྱོར་
གྱི་ཡོད། ཊུཝི་ཊར་དང༌། གདོང་དེབ། དྲྭ་གནས་གཞན་ཁག་ནས་རྒྱབ་སྒོ་བརྒྱུད་
དེ་སླེབས་པ་ཐེ་བའི་གནས་འཕྲིན་དྲ་བར་མཚམས་ཅན་གྱི་སྙོམས་ཚད་ལས་མེད་ཀྱང་
གནས་ཚུལ་ཡོང་སྒོའི་ཆུ་རྒྱུན་མ་ཆད་པ་རེད།
ཊུཝི་ཊར་དེ་དམིགས་བསལ་གྱི་འཁྱུག་པོ་ཡིན་པ་ར་འཕྲོད་བྱུང༌། སྲང་
ལམ་ཁག་ནས་ཡིག་འབྲུ་༡༤༠ ཅན་གྱི་མྱུར་འཕྲིན་དེས་དོན་དངོས་སུ་ངོ་རྒོལ་བ་
ཚོར་ཕན་ཚུན་གནས་ཚུལ་མཁོ་སྤྲོད་བྱེད་པ་དང༌། ཆུ་ཚོད་སྟོང་ཕྲག་དུ་མའི་རིང་
ལ་གནས་ཚུལ་གསར་པ་ཇི་བྱུང་དང་། དྲྭ་རྒྱའི་དམ་དྲག་ཇི་ལྟར་རྩི་མེད་གཏོང་བའི་
ལམ་སྟོན་སོགས་བྱེད་པའི་མཐུན་འགྱུར་བྱས་པ་རེད། དཔེར་ན། གལ་ཏེ་ཁྱེད་རང་
འཛིན་བཟུང་བྱུང་ན། ཁྱེད་རང་གི་ལག་ཐོག་ཁ་པར་བརྒྱུད་དེ་ཁྱེད་རང་ས་གནས་གང་
དུ་ཡོད་ངོས་འཛིན་ཐུབ་པས། གནས་འཕྲིན་བཏང་ཚར་རྗེས་ཆ་ཚང་བསུབ་དགོས།
ཞེས་པ་དང༌། ཀོ་རཱན་ལག་པར་བཟུང་སྟེ་རང་ཉིད་སྐྱོབས། གལ་ཏེ་ཁོང་ཚོས་ཚུར་
རྒོལ་བྱུང་ན་ས་ལ་སྡོད། ཀོ་རཱན་གྱི་ལེའུ་༨།༦༡ ལུང་འདྲེན་བྱེད་བཞིན་པའི་ངང་
ནས་གྷན་དྷིའི་ཐབས་ལམ་བེད་སྤྱོད་བྱོས། ཞེས་སློབ་སྟོན་བྱས་ཡོད།
མུ་མཐུད་ངོ་རྒོལ་བྱས་མིན་ལ་མ་བལྟོས་པར་སྲིད་འཛིན་ཨེཧ་མ་ཌི་ནེ་ཇཌ་
དབུ་འབྱེད་བྱས་པ་རེད། འོན་ཀྱང་ཨཻ་རཱན་པ་མང་པོ་ཞིག་གིས་ཊུཝི་ཊར་དང་དྲྭ་རྒྱ་
སོགས་རིག་གསར་འཕྲུལ་འཁོར་གྱིས་རྒྱུ་བྱས་པའི་རྔམ་སྟོན་དེས་ཨི་རཱན་ཡང་སྐྱར་
སྔ་མ་ནང་བཞིན་མི་ཡོང་བར་ཡིད་ཆེས་བྱེད་ཀྱི་ཡོད།
དྲང་བདེན་གྱི་ཕྱིར་ཊེཀས་གཏོང་བ།
ཁྲིམས་ཐོག་ནས་བདེན་པ་ཐོབ་པའི་ཆེད་དུ་ཊེཀས྄་བརྡ་འཕྲིན་གཏོང་བ་ནི་རྒྱུན་ལྡན་མ་
ཡིན་པའི་ལམ་ཞིག་འདྲ་བ་ཡིན་ཀྱང༌། དེ་ནི་རྒྱ་གར་ནང་དུ་༢༠༠༦ ལོར་བྱུང་བ་
རེད།
ཕྱི་ལོ་༡༩༩༩ ནང་དཔེ་སྟོན་མ་ཇེ་སི་ཀ། ལཱལ་ནི་དཔལ་འབྱོར་ཡོད་
མཁན་གྱི་མིས་ཁེངས་པའི་ལྡི་ལིའི་ཆང་ཁང་མི་ཚོགས་ཀྱིས་གང་བ་ཞིག་གི་ནང་དུ་
མེ་མདའ་བརྒྱབ་སྟེ་བསད་པ་རེད། སྐབས་དེར་དཔང་པོ་དང་ཉེན་རྟོག་པ་ཡང་དོན་
རྐྱེན་བྱུང་སར་ཡོད། འོན་ཀྱང་དཔང་པོ་ཚོས་སོ་སོའི་ཚིག་ཐོ་ཕྱིར་འཐེན་བྱས་པ་རེད།
དཔང་རྟགས་ཡལ་ཕྱིན་པ་རེད། ཐོག་མར་གསོད་མཁན་ལ་ངོས་ལེན་བྱེད་པོ་མ་ནུ།
ཤརྨ། དང་དཔང་རྟགས་མེད་པར་བཟོས་པའི་ནག་ཉེས་འཕོག་པའི་མི་གཞན་བརྒྱད་
བཅས་ཚང་མ་གློད་གྲོལ་བཏང་བ་རེད།
ཤརྨའི་པ་ཕ་ནི་སྲིད་དོན་པ་ཕྱུག་པོ་ཞིག་རེད། རྒྱ་གར་བ་མང་པོ་ཞིག་
གིས་ཤརྨ་གློད་གྲོལ་བཏང་བ་དེས་མི་ཕྱུག་པོ་དང་དབང་ཆ་ཡོད་མཁན་ཚོ་ཁྲིམས་
ལས་མཐོ་བ་ཡིན་པ་དངོས་ར་འཕྲོད་པར་ཡིད་ཆེས་བྱས་པ་རེད། ཨེན་ཌི་ཊི་ཝི་གི་
བརྙན་འཕྲིན་གསར་འགྱུར་བརྒྱུད་ལམ་གྱིས་དྲང་བདེན་དགོས་པའི་ལས་འགུལ་
ཞིག་འགོ་བཙུགས་པ་རེད། མདོ་འཛིན་པ་བྷར་ཁ། ཌཏ་ཀྱིས་༼མི་གཅིག་གི་ལོ་
རྒྱུས་ཀྱིས་ང་ཚོ་ཚང་མའི་སེམས་ལ་ཟུག་པའི་དུས་ཚོད་ཅིག་ལུང་པ་ཚང་མ་དང༌།
སྤྱི་ཚོགས་ཚང་མའི་མི་ཚེའི་ནང་དུ་ཡོང་གི་ཡོད།༽ ཅེས་བརྗོད་པ་རེད། གསར་
འགྱུར་ལས་ཁང་གིས་ལྟད་མོ་བ་ཚང་མར་མང་ཚོགས་ཀྱི་གློག་འཕྲུལ་སྙན་ཞུ་ཞིག་
འབུལ་བར་ཊེཀས྄་བརྡ་འཕྲིན་གཏོང་བའི་འབོད་སྐུལ་ཞུས། ཉི་མ་གསུམ་གྱི་ནང་དུ་
ཨེན་ཌི་ཊི་ཝི་ལ་བརྡ་འཕྲིན་༢༠༠,༠༠༠ ལྷག་འབྱོར་བ་རེད།
ཡ་ལན་དེ་ལུང་པ་རྒྱ་ཁྱབ་ཏུ་བྲག་ཆའི་ངོ་བོར་འཁོར་བ་རེད། མང་པོ་ཞིག་
གིས་དེ་བར་དུ་མི་ཚང་མ་ལམ་ལུགས་ནང་དུ་ལྐོག་ཟ་རུས་སུངས་ལ་ཐིམས་པ་འདྲ་
བ་ཞིག་མཐོང་ཡང་། སྐབས་དེར་རྒྱ་གར་ཁྱིམ་ཚང་འབྲིང་པ་བ་ཚོའི་བསམ་བློའི་
འཁྱེར་སོ་ལ་འགྱུར་བ་ཆེན་པོའི་དཔང་རྟགས་མཐོང་བ་རེད། དེ་ནི་ལཱལ་ལ་ཁྲིམས་
ཐོག་གི་བདེན་པ་ཐོབ་པ་དེས་མ་འོངས་པར་གཞན་དག་ཚོ་ལའང་བདེན་པ་ཐོབ་ཀྱི་
ཡོད་པ་ལྟ་བུ་བྱུང་། དཔང་པོ་ཚོ་ལ་ལྐོག་རྔན་སྤྲད་ཡོད་པའི་དཔང་རྟགས་ཐོན་པ་རེད།
གྱོད་འཛུགས་པའི་ཞུ་སྙན་ལ་གསན་དགོས་པའི་གནོན་ཤུགས་ཧ་ཅང་ཆེན་པོ་བྱུང་བ་
རེད།
ཕྱི་ལོ་༢༠༠༦ ཟླ་༡༢ ཚེས་༡༥ ཉིན་རྒྱ་གར་མངའ་སྡེའི་ཁྲིམས་ཁང་
ནས་ཡོད་བཞིན་པའི་དཔང་རྟགས་ལ་བརྟེན་ནས་ཤརྨ་ལ་ནག་ཉེས་ཡོད་པ་གཟིགས་
པ་རེད། ཁོ་ཚེ་བཙོན་དུ་ཁྲིམས་ཐག་བཅད་པ་རེད།
སྟོབས་ཤུགས་ཅན་གྱི་ཆུ་རས།
ཧིན་དྷུ་རྒྱལ་ཞེན་པ་༼ཨེས་ཨཱར་ཨེས་༽ཤྲི་རཱམ་སེ་ནའི་སྒྲིག་འཛུགས་
ཀྱི་རྒྱབ་སྐྱོར་བ་ཚོས་ཆང་ཁང་དུ་བསྡད་པའི་ནག་ཉེས་ལ་བརྟེན་ནས་རྒྱ་གར་ལྷོ་
ཕྱོགས་མེངྒ་ལོར་ནང་གི་བུད་མེད་སྡེ་ཚན་གཅིག་ལ་རྒོལ་བརྡུང་བྱས་པ་དེས། ཁོང་
ར་བསམ་ཡུལ་ལས་འདས་པའི་ཡ་ལན་ཞིག་བྱུང་བ་རེད། ཆུ་རས་ཟིང་རྒྱ་སྟོང་
ཕྲག་དུ་མའི་རམ་འདེགས་དང་སྦྲགས། རྒྱལ་ཞེན་པ་ཚོར་ཁ་གཏད་གཅོག་ཕྱིར་
གདོང་དེབ་བརྒྱུད་དེ་ངོ་རྒོལ་གྱི་ལས་འགུལ་ཆ་ཚང་བ་ཞིག་སྤེལ་བ་རེད།
བུད་མེད་ཚོའི་ཐོག་ཏུ་རྒོལ་བརྡུང་བྱེད་རྒྱུ་དེ་རྒྱལ་ཞེན་པ་ཚོའི་རྒྱ་གར་
གྱི་ལེགས་བྱང་སྲུ་སྐྱོབ་བྱེད་པའི་༢༠༠༩ ལས་འགུལ་གྱི་ཆ་ཤས་ཤིག་རེད། ཐི་
རཱམ་སེ་ན་ལ་འདིའི་གོ་དོན་ནི་ཉེན་ཁ་ཆེ་བའི་ཕྱི་རྒྱལ་གྱི་ཤུགས་རྐྱེན་ཆང་ཁང་དུ་
འགྲོ་བ་ནས་ཝེ་ལིན་ཊཡན་གྱི་ཉི་མོ་སྲུང་རྩི་བྱེད་པའི་བར་ཆ་ཚང་འགོག་རྒྱུ་དེ་རེད།
གཉེན་སྒྲིག་མ་བྱས་པའི་སྐྱེས་པ་དང་བུད་མེད་ཆ་གཅིག་ཟླ་༢ ཚེས་༡༤ ཉིན་མང་
ཚོགས་ཁྲོད་དུ་མཐོང་ན་ཁོང་གཉིས་གཉེན་སྒྲིག་བྱེད་དུ་འཇུག་རྒྱུ་ཡིན་ཞེས་ཨེས་
ཨཱར་ཨེས་ནས་དྲིལ་བསྒྲགས་བྱས་པ་རེད།
ཝི་ལིན་ཊཡན་ཉི་མོ་སྲུང་རྩི་བྱེད་མི་ཆོག་པའི་ཨེས་ཨཱར་ཨེས་ཡི་དགོས་
འདུན་དེ་ཆོ་མེད་ཅིག་ཏུ་མཐོང་སྲིད། འོན་ཀྱང་དེའི་རྒྱབ་ཏུ་གནས་པའི་འཚེ་བའི་
སྡིག་ར་དེ་དངོས་ཡོད་རེད། ཝེ་ལིན་ཊཡན་ཉི་མོ་དང་འབྲེལ་བ་ཡོད་པ་གཅིག་
པུ་མིན་པར་རང་གི་གདམ་ཁ་རང་གིས་བྱེད་པའི་བུད་མེད་ཚང་མའི་ཐད་དུ་ཉེན་ཁ་
སླེབས་ཡོད།
རྒྱལ་ཞེན་པ་ནི་ཤ། སུ་སན་གྱིས་བུད་མེད་ཚོས་གང་བྱེད་ཆོག་དང་མི་ཆོག་
བཙན་བཀའ་གཏོང་བའི་རྒྱལ་ཞེན་པ་ཚོའི་འབད་རྩོལ་གྱི་ཐད་དུ་ལས་འགུལ་སྤེལ་
རྒྱུའི་བློ་ཐག་བཅད་པ་རེད། མོས་ཆང་ཁང་དུ་འགྲོ་བའི་བུད་མེད་མགོ་སླ་བོ་དང་
མདུན་སྐྱོད་ཅན་གྱི་མཐུན་ཚོགས་ཟེར་བའི་གདོང་དེབ་ཀྱི་སྡེ་ཁག་ཅིག་འགོ་བཙུགས་
པ་རེད། མཐུན་ཚོགས་དེས་རྒྱ་གར་རྒྱལ་ཡོངས་ཀྱི་བུད་མེད་ཚོར་ཝེ་ལིན་ཊཡན་གྱི་
ཉི་མོ་དེ་ཚ་གྲང་སྙོམ་པའི་རྩི་མེད་ཀྱི་བྱེད་ལས་ཞིག་དང་སྦྲགས་སྲུང་རྩི་བྱེད་དགོས་
པའི་རེ་སྐུལ་འདི་ལྟར་བྱས། ༼ཆང་ཁང་ཉེ་ཤོས་དེར་ཕྱིན་ཏེ་ཆང་གཅིག་ཉོས།
ཤྲི་རཱམ་སེ་ནའི་དོན་དུ་ཆང་སྨོན་ཞིག་བྱོས།༽ བདུན་ཕྲག་གཅིག་གི་ནང་དུ་སྡེ་ཚན་
དེ་ལ་རྒྱབ་སྐྱོར་བ་སྟོང་ཕྲག་སུམ་ཅུ་བྱུང་བ་རེད།
སུ་སན་གྱིས་༼དེབ་སྐྱེལ་བྱེད་མཁན་གྱི་བུད་མེད་མང་པོར་ཝེ་ལིན་ཊཡན་
གྱི་ཉི་མོ་དང་ཆང་ཁང་དུ་འགྲོ་རྒྱུ་གཉིས་ཀས་གང་ཡང་མཚོན་གྱི་མེད། ང་ཚོས་
གང་ལ་མོས་མཐུན་བྱས་པ་ཡིན་ཟེར་ན། མི་ཞིག་གི་རྒྱ་གར་ལེགས་བྱང་གི་བསམ་
བློའི་མིང་ཐོག་ནས་བྱུང་བའི་འཚེ་བ་དེ་འགོག་དགོས་པ་དེ་རེད།༽ ཅེས་མཛུབ་
སྟོན་བྱས་ཡོད།
སྟོང་ཕྲག་མང་པོས་གདོང་དེབ་ནང་གི་རེ་འདུན་ཨེས་ཨཱར་ཨེས་ཡི་མགོ་
ཁྲིད། པྲམོཐ། མུ་ཐ་ལི ཀ་ལ་༼ཆུ་རས་ཟིང་རྒྱ་༽ བསྐྱུར་རྒྱུ་དེ་ཉན་འཇོག་བྱས་པ་
རེད། ཆུ་རས་ཟིང་རྒྱའི་ལས་འགུལ་དེས་མུ་ཐ་ལིཀ་དང་ཁོའི་རོགས་པ་ཧུར་བརྩོན་
ཅན་པ་ཚོ་ཁོང་ཁྲོས་མེ་འབར་བ་དང༌། འཚེ་བའི་ཐད་དུ་ནུས་ཤུགས་ལྡན་པའི་གདུང་
སེམས་མཉམ་སྐྱེད་མཚོན་པའི་གོ་སྐབས་ཤིག་སྤྲད་པ་རེད།
ངོ་རྒོལ་ཚར་བའི་རྗེས་སུ་མཐུན་ཚོགས་གདོང་དེབ་ཀྱི་ཤོག་ལྷེ་གཅིག་གི་
ངོས་སུ་༼ཝེ་ལིན་ཊཡན་གྱི་ཉི་མོ་སླེབས་ནས་ཕྱིན་སོང་། ཆུ་རས་རྣམས་བཏང་སྟེ་
མེར་བསྲེགས་ཟིན། ཐེའུ་རང་གིས་གཞས་འགའ་ཤས་འཁྲབ་སོང༌། ང་ཚོ་ད་ལྟའང་
འདི་གར་གནས་ཡོད་ལ། ང་ཚོས་ད་ལྟའང་བཟང་སྤྱོད་ལ་བྱ་ར་བྱེད་པ་ལ་མིན་ཟེར་
གྱི་ཡོད། ང་ཚོས་ད་ལྟའང་ཐུབ་ཚོད་པ་ཚོར་མིན་ཟེར་གྱི་ཡོད།༽ ཅེས་བྲིས་ཡོད།
རྟེའུ་མ་དུལ་བ།
ཕྱི་ལོ་༢༠༠༩ ལོའི་ཧ་ཝ་ནའི་དེང་རབས་སྒྱུ་རྩལ་གྱི་ལོ་གཉིས་འཁོར་བའི་དུས་
སྟོན་དེའི་ནང་ཁུ་བྷ་ཡི་དབང་འཛིན་པ་ཚོར་འདྲོགས་འགོ་སློང་བའི་བྱེད་ལས་མང་པོ་
ཡོད། མང་ཚོགས་ཀྱི་ཁྲེལ་མེད་དེ་བང་རིམ་གསར་པ་ཞིག་གི་ཐོག་ཏུ་འཁྲིད་མཁན་
རྒྱུ་རྩལ་པ། ཏཱ་ནི་ཡ། བྷུ་རུ་གུ་རས་གོ་སྒྲིག་བྱས་པའི་འཁྲབ་སྟོན་དེ་ལས་ལྷག་པ
བྱུང་མེད།
ཐོག་མར་ཕི་ཌལ། ཀེས་ཏྲོ་དང༌། དེ་ནས་ཁོའི་སྤུན་མཆེད་རཱ་ཧུལ་གྱིས་
དབང་སྒྱུར་བྱེད་བཞིན་པའི་ཁུ་བྷའི་ནང་དུ་སྲིད་གཞུང་གི་ཁ་གཏད་དུ་ཁ་བསྒྲགས་
མཁན་ཚོར་ཡང་ཡང་དུས་ཡུན་རིང་པོའི་རིང་བཙོན་ཁང་དུ་འཇུག་གི་ཡོད། བྷུ་རུ་
གུ་རས་དྲག་གནོན་དེར་ཁར་ཐུག་གདོང་ལེན་བྱས་པ་རེད། མོས་སྐད་ཆ་ཤོད་སའི་
སྟེགས་བུ་རྒྱང་བསྒྲགས་ལྡན་པ་ཞིག་གོ་སྒྲིག་བྱས་ཏེ།། ཁུ་བྷ་བ་གཞན་དག་ཚོ་ལ་
དེར་ཡོང་སྟེ་རང་རང་གིས་བཤད་འདོད་པའི་སྐད་ཆ་ག་རེ་ཡོད་ཀྱང་སྐར་མ་རེ་རེའི་
ནང་ཤོད་དགོས་པའི་སྐུལ་འདེད་བྱས་པ་རེད། དམག་མའི་སྒྲིག་ཆས་གྱོན་པའི་
འཁྲབ་སྟོན་པ་ཚོས་སྟེགས་བུ་བརྒྱན་པ་རེད། སུས་སྐད་ཆ་ཤོད་རྒྱུ་བདམས་ཀྱང་དེའི་
དཔུང་པའི་སྟེང་དུ་སྤྱོད་པ་རྩུབ་པའི་ཕུག་རོན་སྡོད་མི་ཚུགས་པ་ཞིག་བཞག་པ་རེད།
སྐད་ཆ་ཤོད་མཁན་གཅིག་རྗེས་གཉིས་མཐུད་ཀྱིས་རྒྱང་བསྒྲགས་ཀྱི་ཐད་དུ་
ཡོང་ནས་གཞི་རྩའི་རང་དབང་མེད་པའི་སྐོར་ལ་ངོ་རྒོལ་བྱས་པས་ཚང་མ་ཧ་ལས་
དགོས་པ་བཟོས། དཔེར་ན། ཟིན་བྲིས་པ་ཡོ ཝ་ནི། སན་ཅེཛ་གྱིས་༼སྟངས་འཛིན་
གྱི་རྩིགས་པར་མཆོངས་ཆེན་གྱིས་བརྒལ་དགོས་༽ སྐོར་ཁུ་བྷ་བ་ཚོ་ལ་སྐུལ་བ་
རེད། མི་གཅིག་གིས་༼ང་ལོ་ཉི་ཤུ་ཡིན། ང་ལ་རང་དབང་གི་ཚོར་བ་དང་པོ་དེ་
སྐྱེས་བྱུང༌།༽ ཞེས་བསྒྲགས་པ་རེད། ཁོས་མི་རྒན་པ་ཚོ་ལ་ཁ་བསྒྲགས་དགོས་པའི་
འབོད་སྐུལ་ཞུས་པ་རེད། སྡིང་ཆའི་འོག་ནས་མང་ཚོགས་ཀྱིས་༼རང་དབང་༽
དང༌། ༼དཔའ་བོ་རེད་༽ ཅེས་སྐད་འབོད་ཡང་ཡང་བྱས། མི་གཞན་གཅིག་
གིས་༼ཉི་མ་དེ་མཛུབ་མོ་གཅིག་གིས་བཀག་ནས་ལོ་མང་ཕྱིན་སོང་༽ ཞེས་སྨྲས།
མང་ཚོགས་ཀྱི་ངོ་རྒོལ་ཡོངས་རྫོགས་དོ་དམ་པོའི་སྒོ་ནས་བཀག་ཡོད་པའི་
རྒྱལ་ཁབ་གཅིག་གི་ནང་དུ་བྷུ་རུ་གུ་རའི་སྒྱུ་རྩལ་དང་འབྲེལ་བའི་བྱ་བ་དེ་ནི་རྒྱུན་
ལྡན་མ་ཡིན་པའི་དུས་ཚིགས་ཤིག་རེད། ཁང་པ་དེའི་ནང་དུ་ཡོད་པའི་མི་བརྒྱ་ཕྲག་
འགའ་ཤས་ཀྱིས་མ་གཏོགས་མཐོང་མེད་ཀྱང༌། གནས་ཚུལ་དེ་ཧ་ཝ་ན་དང་ལུང་པ་
ཁྱོན་ཡོངས་སུ་སྐད་ཆ་ཤོད་རྒྱུའི་དོན་གནད་ཅིག་ཏུ་གྱུར་ཡོད་ངེས། འོན་ཀྱང་འཁྲབ་
སྟོན་དེ་བརྙན་པར་བརྒྱབ་སྟེ་ཡུ་ཊུབ་ནང་དུ་བཅུག་པ་རེད། དེ་ནི་དེ་མ་ཐག་ཏུ་ཁྱབ་
ཆེན་པོ་ཆགས་པ་རེད། དེ་ཡང་ཁུ་བྷ་ཡི་ནང་དུ་དྲྭ་རྒྱའི་སྙོབས་ཚད་ཀྱི་དཀའ་ངལ་
ཡོད་ཙང་མི་ཚོས་སྙུག་མཛོད་བརྒྱུད་དེ་གཅིག་གིས་གཅིག་ལ་སྤྲོད་རེས་བྱས་པ་རེད།
དབང་འཛིན་པ་ཚོ་དགའ་པོ་མ་བྱུང་བ་རེད། དུས་སྟོན་གོ་སྒྲིག་ཚོགས་
ཆུང་གིས་འཁྲབ་སྟོན་དེ་ནི་༼སྐབས་འཚོལ་རང་བཞིན་གྱི་ངོ་ཚ་བའི་དུས་ཚིགས་
ལེགས་བྱང་དང་རྒྱབ་འགལ་ཞིག་རེད་༽ཅེས་སྨྲེ་ངག་བཏོན་པ་རེད། ཊཡམ་དུས་
དེབ་ཀྱིས་༢༠༠༩ ལོའི་ཟིན་བྲིས་གལ་ཆེའི་ནང་གི་གཅིག་ལ་ངོས་འཛིན་བྱས་པའི་
མི་རབས་ཝཡི་ཞེས་པའི་ཆོག་མཆན་མེད་པའི་ཟིན་བྲིས་བྱེད་མཁན། ཡོཝ་ནི།
སན་ཅེཛ་གྱིས་དེ་ལས་གཞན་དུ་མཐོང་བ་རེད། མོ་རང་འཁྲབ་སྟོན་དེར་ཧ་ཅང་
དགའ་པོ་བྱུང་བ་མ་ཟད་དེ་རྗེས་གཞུང་འབྲེལ་གྱི་ཚིག་ངན་དེ་ལའང་དགའ་པོ་བྱུང༌།
སན་ཅེཛ་གྱིས་༼ཚིག་ངན་དེ་མེད་ན་འཁྲབ་སྟོན་དེ་ཕྱི་གསལ་ནང་གསལ་གྱི་སྣང་
ཚུལ་ཞིག་སྟོན་པའི་ཆེད་དུ་བཅོས་མའི་བྱ་བ་ཞིག་ཏུ་མཐོང་ཡོད་སྲིད་པ་རེད།༽
ཅེས་བརྗོད་ཡོད།
དོན་དངོས་སུ་བྱུང་བ་བཞིན་བྷུ་རུ་གུ་རའི་འཁྲབ་སྟོན་གྱི་དུས་ཚིགས་དེར་
གཞུང་འབྲེལ་གྱི་རྒོལ་བ་བྱས་པ་དེས་འཁྲབ་སྟོན་དེར་ཁྲིམས་མཐུན་གྱི་གནས་བབ་
སྣོན་མ་བྱུང་བ་རེད། ༼ཁོང་ཚོའི་ཉེས་འཛུགས་དེས་མཚན་དེར་མི་མང་པོ་ཞིག་
གིས་རྒྱང་བསྒྲགས་བླངས་ཏེ་ཁ་བསྒྲགས་ཐུབ་མེད་པའི་རྒྱུ་མཚན་དེ་ཕྱིར་མངོན་དུ་
བཅུག་པ་རེད།༽ ཅེས་སན་ཅེཛ་གྱིས་བརྗོད།
འཐམ་འཁྱུད་ཅན་གྱི་གྱེན་རྒོལ།
ག་རེ་བལྟས་ན་འགྲིགས་དང་མི་འགྲིགས་ཀྱི་ཐད་ལ། ལྟ་ཐུབ་པ་དེ་ལྟོས།
ལྟ་མ་ཐུབ་པ་དེ་མ་བལྟ།
༢༠༠༩ ཟླ་༣ ཚེས་༣༡ ཉིན་དྲྭ་རྒྱའི་སྒྲིག་ཁྲིམས་དང་འབྲེལ་བའི་སྐོར་ལ་
འགྲེལ་བཤད་བྱེད་སྐབས་རྒྱ་ནག་ཕྱི་སྲིད་ལྷན་ཁང་གི་མགྲིན་ཚབ་པ། ཅིན། གྷིང་།
རྒྱ་ནག་ནང་དུ་དྲྭ་རྒྱ་ལ་བཀག་འགོག་ཤུགས་ཆེ་ཡོད། ཉན་མི་འདོད་
པའི་བདེན་པའི་གནས་ཚུལ་ཤོད་མཁན་གྱི་དྲྭ་གནས་རྣམས་འགོག་གི་ཡོད། གལ་
ཏེ་ཁྱེད་རང་གིས་༡༩༨༩ ཟླ་༦ པའི་ནང་གི་ཞི་བའི་ངོ་རྒོལ་བ་ཚོ་དམར་གསོད་
བཏང་བ་དང་འབྲེལ་བ་ཆགས་པའི་༼གནམ་སྡེ་སྒོ་མོ་ཆེའི་མི་གསོད་ཁྲག་སྦྱོར་༽
ཞེས་བཙལ་ན་འཚོལ་སའི་འཕྲུལ་འཁོར་རྣམས་ཡ་མཚར་བའི་སྒོ་ནས་ཕན་ཐོགས་
ཡོང་གི་མེད། ལན་བརྡ་ཡོང་རྒྱུ་ལ་༼དགོངས་དག་ང་ཚོས་ཁྱེད་རང་གི་རེ་འདུན་
དང་འབྲེལ་བའི་ཐད་ལ་གང་ཡང་རྙེད་སོན་མ་བྱུང་༽ ཞེས་པ་ནས་༡༩༨༩ ཟླ་༦
པའི་ནང་གི་དམར་གསོད་དང་འབྲེལ་བ་གང་ཡང་མེད་པའི་འབྲེལ་མེད་ཀྱི་གྲུབ་
འབྲས་དེ་འདྲ་བར་དུ་ཡོང་གི་རེད། ད་ཆ་ཡོངས་གྲགས་ཡིན་པའི་རྒྱ་ནག་གི་མེ་
རྩིགས་ཆེན་མོ་ཟེར་བ་དེས་སྲིད་གཞུང་གི་ལྟ་བ་དང་མི་འདྲ་བའམ། ཡང་ན་དེ་ལ་ཁ་
གཏད་གཅོག་པའི་རིགས་རྩ་བ་ནས་ཉན་མི་ཐུབ་པ་བཟོ་རྒྱུ་དེ་རེད།
གནས་སྟངས་འདི་འདྲ་ཞིག་གི་ནང་དུ་རྩྭ་འདམ་གྱི་རྟ་ཟེར་བ། ཨལ་པ་
ཀ་འདྲ་བའི་སེམས་ཅན་ཞིག་གི་སྐོར་གྱི་༢༠༠༩ ལོའི་བརྙན་འཕྲིན། ཌིས་ནིའི་
གཞས་ཀྱི་རོལ་དབྱངས་ཅན་གློ་བུར་དུ་ཡོངས་གྲགས་སུ་གྱུར་པ་དེ་གྱེན་རྒོལ་འདྲ་བོ་
ཞིག་མེད། འོན་ཀྱང་ཨལ་པ་ཀ་དང་འདྲ་བའི་རིགས་ལ་གློ་བུར་དཔེ་གསར་དུ་རྩི་
བའི་གནས་བབ་དེས་རྒྱ་ནག་དབང་འཛིན་པ་ཚོར་ལྷིང་འཇགས་མ་བྱུང་བ་དང་ཁོང་ཁྲོ་
ལངས་པ་གཉིས་ཀ་བྱུང་བ་རེད།
དགའ་ཚོར་ལྡན་པའི་རྒྱ་ནག་མི་མང་ས་ཡ་མང་པོས་རྩྭ་འདམ་གྱི་རྟའི་
བརྙན་འཕྲིན་དེ་བལྟས་པ་རེད། འཐམ་འཁྱུད་རྩྭ་འདམ་གྱི་རྟའི་རྩེད་ཆས་ཀྱང་གྲགས་
ཆེན་པོ་བྱུང༌། སྲིད་གཞུང་དེ་བས་ཀྱང་ཁོང་ཁྲོ་ལངས་པ་རེད།
དཀའ་ངལ་དེ་མིང་ནས་བྱུང་བ་རེད། རྒྱ་སྐད་ནང་དུ་ཀའོ་ནི་མ་ཞེས་རྩྭ་
འདམ་གྱི་རྟའི་ཚིག་དེ་བརྗོད་སྐབས། དེའི་སྒྲ་གདངས་དེ་དམོད་བོར་བ་དང་ལྟ་མི་
འོས་པའི་ཚིག་གཅིག་དང་མཚུངས་པ་ལྟར་ཡོད། ༼དཔེར་ན། དབྱིན་ཇིའི་སྐད་
ཀྱི་ནང་དུ་སེམས་ཅན་ཕཀ་ཀི་ཡ་མ་ཝ་ཟེར་བ་ཞིག་ཡོད་པ་དང༌། དེའི་འགྱུར་དེ་ཡང་
ཉེ་བོ་ཞིག་ཡོད་པ་ལྟ་བུ་རེད།༽ ཟིན་བྲིས་པ་དང་དྲྭ་རྒྱར་འཇུག་མཁན་ཚོར་བརྙན་
འཕྲིན་དང་གཞས་ནི་ཟིང་ཆ་དང་བཅས་སྤྱོད་རྩུབ་འཁྲབ་རྒྱུའི་གོ་སྐབས་ཤིག་ཡོད།
གལ་ཏེ་རླུང་རྟ་རྒྱུགས་ན་ཉེས་པ་འཕོག་གི་མེད།
ཡིན་ན་ཡང་ཛོར་གནད་དུ་གསང་བརྡ་སྦྱིན་པའི་བྱིས་པའི་གླུ་གཞས་ཀྱིས་
མགོ་བསྐོར་འདི་ཕྲུ་གུའི་རྩེད་མོ་ཙམ་ཞིག་ཡིན་པར་སྣང་སྲིད། འོན་ཀྱང་རྒྱ་མི་ཚོ་
ལ་ཕཀ་ཀི་ཡ་མ་ཝས་ལ་ཡོད་པའི་རྗེས་ཆགས་དེ་དེ་ལས་མང་བ་ཡོད། མིན་པ་ལྟ་བུ་
བྱས་ཏེ་རྩྭ་འདམ་གྱི་རྟའི་བརྙན་འཕྲིན་དེ་ཞིབ་བཤེར་བ་ཚོའི་སྣ་ལ་མཛུབ་མོ་འཛུགས་
རྒྱུའི་གོ་སྐབས་ཤིག་བྱུང་བ་རེད། གཞས་ཚིག་དེ་ཚོས་ཛོར་པོ་ཙམ་མ་ཡིན་པར་སྲིད་
དོན་གྱི་ཐད་ལ་ཤོད་མི་ཆོག་པའི་རིགས་ལའང་རོལ་ཐབས་བྱེད་པའི་ཕཀ་ཀི་ཡ་མ་
ཝས་ཡི་ཡུ་ཊུབ་ཀྱི་བརྙན་འཕྲིན་དེར་རྒྱ་མི་ས་ཡ་མང་པོས་དགའ་པོ་བྱས་ཏེ་བལྟས་པ་
རེད།
ཕཀ་ཀི་ཡ་མ་ཝས་ལ་ཁོང་ཚོའི་མི་ཚེ་བསུན་འཇུག་པའི་དཀའ་ངལ་གཅིག་
ཡོད། ༼གཙང་ཆུའི་སྡིག་སྲིན་༽ ཞེས་པའི་ཚིག་གི་རྒྱ་སྐད་ཀྱི་སྒྲ་གདངས་དེ་
༼མཐུན་འབྲེལ་༽ ཞེས་པའི་ཚིག་དང་ཧ་ལམ་གཅིག་པ་ཡིན། ༼མཐུན་འབྲེལ་
བྱེད་པ་༽ ཞེས་པ་འདི་གཞུང་འབྲེལ་གྱི་བཀག་འགོག་ལ་གོ་བའི་གྲགས་ཆེ་བའི་རྒྱ་
སྐད་ཀྱི་ཐ་སྙད་ཅིག་རེད། མདོར་ན་རྩྭ་འདམ་གྱི་རྟའི་རྩེད་མོ་དེའི་དགྲ་བོ་སྡུག་ཤོས
དེ་ཞིབ་བཤེར་བ་ཚོ་ཡིན་པས། མཐའ་མ་དེར་རྩྭ་འདམ་རྟས་ཁོང་ཚོ་ཕམ་པར་བྱེད་ཀྱི་
ཡོད། ཡུ་ཊུབ་ཀྱི་གཞས་ཚིག་ནང་དུ།
འོ་ཛི། ཉལ་ནས་མ་སྡོད་རྩྭ་འདམ་གྱི་རྟ།།
འོ་ཛི། ཐོར་རྒོད་ཀྱིས་མ་རྒྱུགས་རྩྭ་འདམ་གྱི་རྟ།།
ཁོང་ཚོས་རང་གི་རྩྭ་ཐང་སྲུང་སྐྱོབ་ཀྱི་ཆེད་དུ་གཙང་ཆུའི་སྡིག་
སྲིན་ཕམ་པར་བྱས།།
གཙང་ཆུའི་སྡིག་སྲིན་རྟག་ཏུ་ཡལ་བ་རེད།།
ཁྲེལ་དགོད་དེས་རྒྱ་ནག་གི་དམ་དྲག་ཆེ་བའི་ཞིབ་བཤེར་བ་ཚོ་ད་དུང་ཁོང་
ཁྲོ་ཆེ་རུ་སོང་བ་རེད།
སྐབས་རེ་འཛམ་གླིང་ཁྱོན་ཡོངས་ནས་དཔྱད་བརྗོད་པ་ཚོས་རྒྱ་ནག་མི་
མང་དཀྱུས་མ་ཚོས་ཡུན་རིང་བརྗེད་ཟིན་པའི་༡༩༨༩ ལོའི་གནམ་སྡེ་སྒོ་མོའི་ཐང་
ཆེན་གྱི་སྡེབ་གསོད་ལྟ་བུའི་དོན་རྐྱེན་གྱི་སྐོར་ལ་བསམ་བློ་གཏོང་གི་མེད་པ་དང༌།
ད་ཆ་སློབ་ཕྲུག་ཚོས་སྲིད་དོན་ལས་དོན་གནད་གཞན་གྱི་ཐོག་ལ་དོན་གཉེར་ཆེ་བ་
བྱེད་ཀྱི་ཡོད་པའི་དགོངས་ཚུལ་ཡོང་གི་ཡོད། དཔེར་ན། པེ་ཅིང་གཙུག་ལག་སློབ་
གྲྭ་ཆེན་མོའི་སློབ་དཔོན་ཞིག་གིས་ནིའུ་ཡོརྐ་དུས་བབ་ལ་༼ཁོང་ཚོས་ལས་ཀ་ཇི་
ལྟར་ཐོབ་མིན་དང་། ཕྱི་རྒྱལ་དུ་ཇི་ལྟར་འགྲོ་ཐུབ་མིན་བཅས་རང་རང་སྒེར་དོན་གྱི་
ཐོག་ལ་བསམ་བློ་གཏོང་གི་ཡོད།༽ ཅེས་བརྗོད། རྒྱ་མི་ས་ཡ་མང་པོར་དཔལ་
འབྱོར་གྱི་གོ་སྐབས་གསར་པ་ཐོབ་པ་དེས་མང་ཚོགས་ངོ་རྒོལ་གྱི་ཐོག་ལ་བསམ་བློ་
ཞེ་དྲགས་གཏོང་རྒྱུ་མེད་པའི་རྒྱུ་མཚན་དུ་མ་སྤྲོད་ཀྱི་ཡོད།
ཡིན་ན་ཡང་ལོ་ཉི་ཤུ་འཁོར་བའི་དུས་དྲན་རན་གྲབས་ཀྱི་སྐབས་སུ་དབང་
འཛིན་པ་ཚོས་ཊུཝི་ཊར་དང༌། ཕི་ལི་ཀར་ཞེས་པའི་འདྲ་པར་མཉམ་སྤྱོད་ཀྱི་དྲྭ་གནས།
གྲགས་ཆེ་བའི་འཚོལ་ཞིབ་ཀྱི་འཕྲུལ་འཁོར་ཐེ་བའི་དྲྭ་རྒྱ་ཞབས་ཞུའི་རྣམ་གྲངས་དུ་
མར་བལྟ་ཀློག་བྱེད་རྒྱུ་བཀག་པ་རེད། ཚིག་བརྗོད་གཞན་སྤྱད་དེ་བཤད་ན་སྲིད་སྐྱོང་
ལམ་ལུགས་དེས་༡༩༨༩ ལོའི་དོན་རྐྱེན་དེ་ཚང་མས་བརྗེད་ཚར་ཡོད་པའི་ཡིད་
ཆེས་བྱེད་ཀྱི་མེད་པ་འདྲ་བོ་ཡོད། བཅུ་ཕྲག་གསུམ་རིང་གི་རྒྱ་ནག་སྲིད་བློན་ཅའོ།
ཨེན་ལ་ཡིས་གྲགས་ཆེ་བའི་སྒོ་ནས་བརྗོད་དོན་ལ། ལོ་རྒྱུས་ཀྱི་དོན་སྙིང་ལྡན་པའི་
དོན་རྐྱེན་རྣམས་ཆ་ཚང་བར་རྟོགས་རྒྱུར་དུས་ཡུན་རིང་པོ་འགོར་གྱི་རེད། ཕྱི་ལོ་
ཆིག་སྟོང་དགུ་བརྒྱ་བདུན་ཅུའི་ནང་ཁོང་ལ་བརྒྱ་ཕྲག་གཉིས་ཀྱི་གོང་དུ་བྱུང་བའི་ཕ་
རན་སིའི་གསར་བརྗེའི་ཤུགས་རྐྱེན་གྱི་ཐོག་ལ་དགོངས་ཚུལ་ཇི་ཡོད་བཀའ་དྲི་ཞུས་
པར། ཁོང་གིས་༼དེ་ཤོད་རྒྱུ་ཆེས་སྔ་དྲགས་པ་རེད།༽ ཅེས་ལན་འདེབས་གནང་
ཡོད་ཚུལ་ཤོད་ཀྱི་ཡོད།
གཅིག་བྱས་ན་ཅའོ་བདེན་པ་རེད། དངོས་འབྲེལ་རང་ལོ་རྒྱུས་ཀྱི་ཤུགས་རྐྱེན་
དེ་ལོ་འགའ་ཤས་ཀྱི་དུས་ཡུན་ནང་ཚད་འཇལ་རྒྱུ་ཁག་པོ་རེད། ཕྱི་ལོ་༢༠༠༨ ལོར་རྒྱ་
མི་ཤེས་ཡོན་ཅན་སྟོང་ཕྲག་གིས་མིང་རྟགས་བཀོད་པའི་མང་གཙོ་ཅན་དུ་བསྒྱུར་ཐབས་
ཀྱི་ཡིག་ཆ་བསྒྲགས་གཏམ་༠༨ ཅེས་པ་དེ་ལོ་རྒྱུས་ནང་གི་ཟུར་མཆན་ཙམ་ཞིག་ཏུ་
འགྱུར་དང༌། མཚམས་རྡོ་ཞིག་ཏུ་འགྱུར་དེ་སུས་ཀྱང་ར་སྤྲོད་ཐུབ་ཀྱི་མ་རེད།
རང་དབང་དང༌། འདྲ་མཉམ། འགྲོ་བ་མིའི་ཐོབ་ཐང༌། འགྲོ་བ་མི་ཡོངས་
ཀྱིས་སྤྱོད་པའི་ཀུན་ཁྱབ་ཀྱི་རིན་ཐང་བཅས་ཀྱི་དགོས་འདུན་འཁོད་པའི་ཡིག་ཆའི་
ཐོག་རང་རང་གི་མིང་བྲིས་ཏེ་བསྒྲགས་གཏམ་༠༨ ལ་ས་རྟགས་འགོད་མཁན་ཚོས་
ཤེས་བཞིན་དུ་བཙོན་འཇུག་གི་ཉེན་ཁ་དྭང་དུ་བླངས་ཡོད།
ད་ལྟའི་ཆ་ནས་བལྟས་པ་ཡིན་ན། བསྒྲགས་གཏམ་༠༨ ཀྱི་ཤུགས་རྐྱེན་
དེ་འཁྲུག་ཆ་དོད་པོར་གྱུར་ཏེ། མགྱོགས་མྱུར་རྒྱ་ནག་གཞུང་འབྲེལ་གསར་ཤོག་
གི་ནང་དུ་གནམ་སྡེ་སྒོ་མོ་ཆེའི་མི་གསོད་ཁྲག་སྦྱོར་གྱི་སྐོར་ལ་དྲང་བདེན་གྱི་གནས་
འོན་ཚུལ་ཞིག་ཀློག་རྒྱུ་ཡོང་བ་བཟོ་ཐུབ་རྒྱུ་དེ་ཡོང་མི་སྲིད་པ་ལྟ་བུར་མངོན།
ལ་མིང་རྟགས་འགོད་མཁན་སྙིང་སྟོབས་ཅན་ཚོ་དང༌།ཀྱང་བསྒྲགས་གཏམ་༠༨
༼རྩྭ་འདམ་གྱི་རྟ་གཙང་ཆུའི་སྡིག་སྲིན་དང་མཉམ་དུ་འཛིངས་མཁན་༽ ཚོས་ད་
ལྟའི་གནས་སྟངས་དེ་དུས་རྟག་ཏུ་གནས་ཀྱི་མེད་པར་ཡིད་ཆེས་བྱེད་ཀྱི་ཡོད། ཁོང་
ཚོ་རང་གི་ཚིག་བརྗོད་ལ་གཞིགས་ན་༼འགྱུར་བ་དེ་ད་ཆ་གདམ་ཁ་ཞིག་མ་ཡིན།༽